[{"quote": "老来疾病都是壮时招得；衰时罪孽都是盛时作得。故持盈履满，君子尤兢兢焉。", "author": "洪应明", "source": "《菜根谭》·概论", "dynasty": "明代", "tags": []}, {"quote": "市私恩不如扶公议，结新知不如敦旧好，立荣名不如种阴得，尚奇节不如谨庸行。", "author": "洪应明", "source": "《菜根谭》·概论", "dynasty": "明代", "tags": []}, {"quote": "公平正论不可犯手，一犯手则遗羞万世；权门私窦不可着脚，一着脚则玷污终身。", "author": "洪应明", "source": "《菜根谭》·概论", "dynasty": "明代", "tags": []}, {"quote": "曲意而使人喜，不若直节而使人忌；无善而致人誉，不如无恶而致人毁。", "author": "洪应明", "source": "《菜根谭》·概论", "dynasty": "明代", "tags": []}, {"quote": "处父兄骨肉之变，宜从容不宜激烈；遇朋友交游之失，宜剀切不宜优游。", "author": "洪应明", "source": "《菜根谭》·概论", "dynasty": "明代", "tags": []}, {"quote": "小处不渗漏，暗处不欺隐，末路不怠荒，才是真正英雄。", "author": "洪应明", "source": "《菜根谭》·概论", "dynasty": "明代", "tags": []}, {"quote": "惊奇喜异者，终无远大之识；苦节独行者，要有恒久之操。", "author": "洪应明", "source": "《菜根谭》·概论", "dynasty": "明代", "tags": []}, {"quote": "当怒火欲水正腾沸时，明明知得，又明明犯着。知得是谁，犯着又是谁。此处能猛然转念，邪魔便为知真君子矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "毋偏信而为奸所欺，毋自任而为气所使，毋以己之长而形人之短，毋因己之拙而忌人之能。", "author": "洪应明", "source": "《菜根谭》·概论", "dynasty": "明代", "tags": []}, {"quote": "人之短处，要曲为弥缝，如暴而扬之，是以短攻短；人有顽的，要善为化诲，如忿而嫉之，是以顽济顽。", "author": "洪应明", "source": "《菜根谭》·概论", "dynasty": "明代", "tags": []}, {"quote": "遇沉沉不语之士，且莫输心；见悻悻自好之人，应须防口。", "author": "洪应明", "source": "《菜根谭》·概论", "dynasty": "明代", "tags": []}, {"quote": "念头昏散处，要知提醒；念头吃紧时，要知放下。不然恐去昏昏之病，又来憧憧之扰矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "霁日青天，倏变为迅雷震电；疾风怒雨，倏转为朗月晴空。气机何尝一毫凝滞，太虚何尝一毫障蔽，人之心体亦当如是。", "author": "洪应明", "source": "《菜根谭》·概论", "dynasty": "明代", "tags": []}, {"quote": "胜私制欲之功，有曰识不早、力不易者，有曰识得破、忍不过者。盖识是一颗照魔的明珠，力是一把斩魔的慧剑，两不可少也。", "author": "洪应明", "source": "《菜根谭》·概论", "dynasty": "明代", "tags": []}, {"quote": "横逆困穷，是煅炼豪杰的一副炉锤。能受其煅炼者，则身心交益；不受其煅炼者，则身心交损。", "author": "洪应明", "source": "《菜根谭》·概论", "dynasty": "明代", "tags": []}, {"quote": "害人之心不可有，防人之心不可无，此戒疏于虑者。宁受人之欺，毋逆人之诈，此警伤于察者。二语并存，精明浑厚矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "毋因群疑而阻独见，毋任己意而废人言，毋私不惠而伤大体，毋借公论以快私情。", "author": "洪应明", "source": "《菜根谭》·概论", "dynasty": "明代", "tags": []}, {"quote": "善人未能急亲，不宜预扬，恐来谗谮之奸；恶人未能轻去，不宜先发，恐招媒孽之祸。", "author": "洪应明", "source": "《菜根谭》·概论", "dynasty": "明代", "tags": []}, {"quote": "父慈子孝、兄友弟恭，纵做到极处，俱是合当如是，着不得一毫感激的念头。如施者任德，受者怀恩，便是路人，便成市道矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "炎凉之态，富贵更甚于贫贱；妒忌之心，骨肉尤狠于外人。此处若不当以冷肠，御以平气，鲜不日坐烦恼障中矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "功过不宜少混，混则人怀惰隳之心；恩仇不可太明，明则人起携贰之志。", "author": "洪应明", "source": "《菜根谭》·概论", "dynasty": "明代", "tags": []}, {"quote": "恶忌阴，善忌阳，故恶之显者祸浅，而隐者祸深。善之显者功小，而隐者功大。", "author": "洪应明", "source": "《菜根谭》·概论", "dynasty": "明代", "tags": []}, {"quote": "德者才之主，才者德之奴。有才无德，如家无主而奴用事矣，几何不魍魉猖狂。", "author": "洪应明", "source": "《菜根谭》·概论", "dynasty": "明代", "tags": []}, {"quote": "锄奸杜幸，要放他一条去路。若使之一无所容，便如塞鼠穴者，一切去路都塞尽，则一切好物都咬破矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "士君子不能济物者，遇人痴迷处，出一言提醒之，遇人急难处，出一言解救之，亦是无量功德矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "反己者触事皆成药石，尤人者动念即是戈矛，一以辟众善之路，一以浚诸恶之源，相去霄壤矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "事业文章随身销毁，而精神万古如新；功名富贵逐世转移，而气节千载一时。君子信不当以彼易此也。", "author": "洪应明", "source": "《菜根谭》·概论", "dynasty": "明代", "tags": []}, {"quote": "鱼网之设，鸿则罹其中；螳螂之贪，雀又乘其后。机里藏机变外生变，智巧何足恃哉。", "author": "洪应明", "source": "《菜根谭》·概论", "dynasty": "明代", "tags": []}, {"quote": "事有急之不白者，宽之或自明，毋躁急以速其忿；人有切之不从者，纵之或自化，毋操切以益其顽。", "author": "洪应明", "source": "《菜根谭》·概论", "dynasty": "明代", "tags": []}, {"quote": "节义傲青云，文章高白雪，若不以德性陶镕之，终为血气之私、技能之末。", "author": "洪应明", "source": "《菜根谭》·概论", "dynasty": "明代", "tags": []}, {"quote": "谢事当谢于正盛之时，居身宜居于独后之地，谨德须谨于至微之事，施恩务施于不报之人。", "author": "洪应明", "source": "《菜根谭》·概论", "dynasty": "明代", "tags": []}, {"quote": "德者事业之基，未有基不固而栋宇坚久者；心者修裔之根，未有根不植而枝叶荣茂者。", "author": "洪应明", "source": "《菜根谭》·概论", "dynasty": "明代", "tags": []}, {"quote": "道是一件公众的物事，当随人而接引；学是一个寻常的家饭，当随事而警惕。", "author": "洪应明", "source": "《菜根谭》·概论", "dynasty": "明代", "tags": []}, {"quote": "念头宽厚的，如春风煦育，万物遭之而生；念头忌克的，如朔雪阴凝，万物遭之而死。", "author": "洪应明", "source": "《菜根谭》·概论", "dynasty": "明代", "tags": []}, {"quote": "勤者敏于德义，而世人借勤以济其贪；俭者淡于货利，而世人假俭以饰其吝。君子持身之符，反为小人营私之具矣，惜哉！", "author": "洪应明", "source": "《菜根谭》·概论", "dynasty": "明代", "tags": []}, {"quote": "人之过误宜恕，而在己则不可恕；己之困辱宜忍，而在人则不可忍。", "author": "洪应明", "source": "《菜根谭》·概论", "dynasty": "明代", "tags": []}, {"quote": "恩宜自淡而浓，先浓后淡者人忘其惠；威宜自严而宽，先宽后严者人怨其酷。", "author": "洪应明", "source": "《菜根谭》·概论", "dynasty": "明代", "tags": []}, {"quote": "士君子处权门要路，操履要严明，心气要和易。毋少随而近腥膻之党，亦毋过激而犯蜂虿之毒。", "author": "洪应明", "source": "《菜根谭》·概论", "dynasty": "明代", "tags": []}, {"quote": "遇欺诈的人，以诚心感动之；遇暴戾的人，以和气熏蒸之；遇倾邪私曲的人，以名义气节激励之。天下无不入我陶熔中矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "一念慈祥，可以酝酿两间和气；寸心洁白，可以昭垂百代清芬。", "author": "洪应明", "source": "《菜根谭》·概论", "dynasty": "明代", "tags": []}, {"quote": "阴谋怪习、异行奇能，俱是涉世的祸胎。只一个庸德庸行，便可以完混沌而招和平。", "author": "洪应明", "source": "《菜根谭》·概论", "dynasty": "明代", "tags": []}, {"quote": "语云﹕\"登山耐险路，踏雪耐危桥\"。一耐字极有意味。如倾险之人情、坎坷之世道，若不得一耐字撑持过去，几何不坠入榛莽坑堑哉！", "author": "洪应明", "source": "《菜根谭》·概论", "dynasty": "明代", "tags": []}, {"quote": "夸逞功业炫耀文章，皆是靠外物做人。不知心体莹然，本来不失，即无寸功只字，亦自有堂堂正正做人处。", "author": "洪应明", "source": "《菜根谭》·概论", "dynasty": "明代", "tags": []}, {"quote": "不昧己心，不拂人情，不竭物力，三者可以为天地立心，为生民立命，为子孙造福。", "author": "洪应明", "source": "《菜根谭》·概论", "dynasty": "明代", "tags": []}, {"quote": "居官有二语曰﹕\"惟公则生明，惟廉则生威\"。居家有二语曰﹕\"惟恕则平情，惟俭则足用\"。", "author": "洪应明", "source": "《菜根谭》·概论", "dynasty": "明代", "tags": []}, {"quote": "处富贵之地，要知贫贱的痛痒；当少壮之时，须念衰老的辛酸。", "author": "洪应明", "source": "《菜根谭》·概论", "dynasty": "明代", "tags": []}, {"quote": "持身不可太皎洁，一切污辱垢秽要茹纳的；与人不可太分明，一切善恶贤愚要包容的。", "author": "洪应明", "source": "《菜根谭》·概论", "dynasty": "明代", "tags": []}, {"quote": "休与小人仇雠，小人自有对头；休向君子谄媚，君子原无私惠。", "author": "洪应明", "source": "《菜根谭》·概论", "dynasty": "明代", "tags": []}, {"quote": "磨砺当如百炼之金，急就者非邃养施为宜。似千钧之弩，轻发者无宏功。", "author": "洪应明", "source": "《菜根谭》·概论", "dynasty": "明代", "tags": []}, {"quote": "俭，美德也，过则为悭吝、为鄙啬，反伤雅道；让，懿行也，过则为足恭、为曲礼，多出机心。", "author": "洪应明", "source": "《菜根谭》·概论", "dynasty": "明代", "tags": []}, {"quote": "毋忧拂意，毋喜快心，毋恃久安，毋惮初难。", "author": "洪应明", "source": "《菜根谭》·概论", "dynasty": "明代", "tags": []}, {"quote": "饮宴之乐多，不是个好人家。声华之习胜，不是个好士子。名位之念重，不是个好臣工。", "author": "洪应明", "source": "《菜根谭》·概论", "dynasty": "明代", "tags": []}, {"quote": "仁人心地宽舒，便福厚而庆长，事事成个宽舒气象；鄙夫念头迫促，便禄薄而泽短，事事成个迫促规模。", "author": "洪应明", "source": "《菜根谭》·概论", "dynasty": "明代", "tags": []}, {"quote": "用人不宜刻，刻则思效者去；交友不宜滥，滥则贡谀者来。", "author": "洪应明", "source": "《菜根谭》·概论", "dynasty": "明代", "tags": []}, {"quote": "大人不可不畏，畏大人则无放逸之心；小民亦不可不畏，畏小民则无豪横之名。", "author": "洪应明", "source": "《菜根谭》·概论", "dynasty": "明代", "tags": []}, {"quote": "事稍拂逆，便思不如我的人，则怨尤自消；心稍怠荒，便思胜似我的人，则精神自奋。", "author": "洪应明", "source": "《菜根谭》·概论", "dynasty": "明代", "tags": []}, {"quote": "不可乘喜而轻诺，不可因醉而生瞋，不可乘快而多事，不可因倦而鲜终。", "author": "洪应明", "source": "《菜根谭》·概论", "dynasty": "明代", "tags": []}, {"quote": "钓水，逸事也，尚持生杀之柄；弈棋，清戏也，且动战争之心。可见喜事不如省事之为适，多能不如无能之全真。", "author": "洪应明", "source": "《菜根谭》·概论", "dynasty": "明代", "tags": []}, {"quote": "听静夜之钟声，唤醒梦中之梦；观澄潭之月影，窥见身外之身。", "author": "洪应明", "source": "《菜根谭》·概论", "dynasty": "明代", "tags": []}, {"quote": "鸟语虫声，总是传心之诀；花英草色，无非见道之文。学者要天机清彻，胸次玲珑，触物皆有会心处。", "author": "洪应明", "source": "《菜根谭》·概论", "dynasty": "明代", "tags": []}, {"quote": "人解读有字书，不解读无字书；知弹有弦琴，不知弹无弦琴。以迹用不以神用，何以得琴书佳趣？", "author": "洪应明", "source": "《菜根谭》·概论", "dynasty": "明代", "tags": []}, {"quote": "山河大地已属微尘，而况尘中之尘！血肉身驱且归泡影，而况影外之影！非上上智，无了了心。", "author": "洪应明", "source": "《菜根谭》·概论", "dynasty": "明代", "tags": []}, {"quote": "石火光中，争长兢短，几何光阴？蜗牛角上，较雌论雄，许大世界？", "author": "洪应明", "source": "《菜根谭》·概论", "dynasty": "明代", "tags": []}, {"quote": "有浮云富贵之风，而不必岩栖穴处；无膏盲泉石之癖，而常自醉酒耽诗。兢逐听人而不嫌尽醉，恬澹适己而不夸独醒，此释氏所谓不为法缠、不为空缠，身心两自在者。", "author": "洪应明", "source": "《菜根谭》·概论", "dynasty": "明代", "tags": []}, {"quote": "延促由于一念，宽窄系之寸心。故机闲者一日遥于千古，意宽者斗室广于两间。", "author": "洪应明", "source": "《菜根谭》·概论", "dynasty": "明代", "tags": []}, {"quote": "都来眼前事，知足者仙境，不知足者凡境；总出世上因，善用者生机，不善用者杀机。", "author": "洪应明", "source": "《菜根谭》·概论", "dynasty": "明代", "tags": []}, {"quote": "趋炎附势之祸，甚惨亦甚速；栖恬守逸之味，最淡亦最长。", "author": "洪应明", "source": "《菜根谭》·概论", "dynasty": "明代", "tags": []}, {"quote": "色欲火炽，而一念及病时，便兴似寒灰；名利饴甘，而一想到死地，便味如咀蜡。故人常忧死虑病，亦可消幻业而长道心。", "author": "洪应明", "source": "《菜根谭》·概论", "dynasty": "明代", "tags": []}, {"quote": "争先的径路窄，退后一步自宽平一步；浓艳的滋味短，清淡一分自悠长一分。", "author": "洪应明", "source": "《菜根谭》·概论", "dynasty": "明代", "tags": []}, {"quote": "隐逸林中无荣辱，道义路上泯炎凉。进步处便思退步，庶免触藩之祸。着手时光图放手，才脱骑虎之危。", "author": "洪应明", "source": "《菜根谭》·概论", "dynasty": "明代", "tags": []}, {"quote": "贪得者分金恨不得玉，封公怨不授侯，权豪自甘乞丐；知足者藜羹旨于膏梁，布袍暖于狐貉，编民不让王公。", "author": "洪应明", "source": "《菜根谭》·概论", "dynasty": "明代", "tags": []}, {"quote": "矜名不如逃名趣，练事何如省事闲。孤云出岫，去留一无所系；朗镜悬空，静躁两不相干。", "author": "洪应明", "source": "《菜根谭》·概论", "dynasty": "明代", "tags": []}, {"quote": "时当喧杂，则平日所记忆者皆漫然忘去；境在清宁，则夙昔所遗忘者又恍尔现前。可见静躁稍分，昏明顿异也。", "author": "洪应明", "source": "《菜根谭》·概论", "dynasty": "明代", "tags": []}, {"quote": "芦花被下卧雪眠云，保全得一窝夜气；竹叶杯中吟风弄月，躲离了万丈红尘。", "author": "洪应明", "source": "《菜根谭》·概论", "dynasty": "明代", "tags": []}, {"quote": "出世之道，即在涉世中，不必绝人以逃世；了心之功即在尽心内，不必绝欲以灰心。", "author": "洪应明", "source": "《菜根谭》·概论", "dynasty": "明代", "tags": []}, {"quote": "此身常放在闲处，荣辱得失，谁能差遣我？此心常安在静中，是非利害，谁能瞒昧我？", "author": "洪应明", "source": "《菜根谭》·概论", "dynasty": "明代", "tags": []}, {"quote": "我不希荣，何忧乎利禄之香饵；我不兢进，何畏乎仕宦之危机。", "author": "洪应明", "source": "《菜根谭》·概论", "dynasty": "明代", "tags": []}, {"quote": "多藏厚亡，故知富不如贫之无虑；高步疾颠，故知贵不如贱之常安。", "author": "洪应明", "source": "《菜根谭》·概论", "dynasty": "明代", "tags": []}, {"quote": "世上只缘认得\"我\"字太真，故多种种嗜好、种种烦恼。前人云﹕\"不复知有我，安知物为贵。\"又云﹕\"知身不是我，烦恼更何侵。\"真破的之言也。", "author": "洪应明", "source": "《菜根谭》·概论", "dynasty": "明代", "tags": []}, {"quote": "人情世态，倏忽万端，不宜认得太真。尧夫支﹕\"昔日所云我，今朝却是伊；不知今日我，又属后来谁？\"人常作是观，便可解却胸罥矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "有一乐境界，就有一不乐的相对待；有一好光景，就有一不好的相乘除。只是寻常家饭、素位风光，才是个安乐窝巢。", "author": "洪应明", "source": "《菜根谭》·概论", "dynasty": "明代", "tags": []}, {"quote": "知成之必败，则求成之心不必太坚；知生之必死，则保生之道不必过劳。眼看西晋之荆榛，犹矜白刃；身属北邙之狐兔，尚惜黄金。语云﹕\"猛兽易伏，人心难降。溪壑易填，人心难满\"。信哉！", "author": "洪应明", "source": "《菜根谭》·概论", "dynasty": "明代", "tags": []}, {"quote": "心地上无风涛，随在皆青山绿树；性天中有化育，触处都鱼跃鸢飞。", "author": "洪应明", "source": "《菜根谭》·概论", "dynasty": "明代", "tags": []}, {"quote": "狐眠败砌，兔走荒台，尽是当年歌舞之地；露冷黄花，烟迷衰草，悉属旧时争战之场。盛衰何常，强弱安在，念此令人心灰。", "author": "洪应明", "source": "《菜根谭》·概论", "dynasty": "明代", "tags": []}, {"quote": "宠辱不惊，闲看庭前花开花落；去留无意，漫随天外云卷云舒。", "author": "洪应明", "source": "《菜根谭》·概论", "dynasty": "明代", "tags": []}, {"quote": "权贵龙骧，英雄虎战，以冷眼视之，如蝇聚膻、如蚁兢血；是非蜂起，得失猬兴，以冷情当之，如冶化金，如汤消雪。", "author": "洪应明", "source": "《菜根谭》·概论", "dynasty": "明代", "tags": []}, {"quote": "真空不空，执相非真，破相亦非真。问世情如何发付？在世出世，徇俗是苦，绝俗亦是苦，听吾侪善自修持。", "author": "洪应明", "source": "《菜根谭》·概论", "dynasty": "明代", "tags": []}, {"quote": "烈士让千乘，贪夫争一文，人品星渊也，而好名不殊好利；天子营家国，乞人号饔飧，位分霄壤也，而焦思何异焦声。", "author": "洪应明", "source": "《菜根谭》·概论", "dynasty": "明代", "tags": []}, {"quote": "性天澄彻，即饥餐渴饮，无非康济身心；心地沉迷，纵演偈淡禅，总是播弄精魄。", "author": "洪应明", "source": "《菜根谭》·概论", "dynasty": "明代", "tags": []}, {"quote": "人心有真境，非丝非竹而自恬愉，不烟不茗而自清芬。须念净境空，虑忘形释，才得以游衍其中。", "author": "洪应明", "source": "《菜根谭》·概论", "dynasty": "明代", "tags": []}, {"quote": "天地中万物，人伦中万情，世界中万事，以俗眼观，纷纷各异，以道眼观，种种是常，何须分别，何须取舍！", "author": "洪应明", "source": "《菜根谭》·概论", "dynasty": "明代", "tags": []}, {"quote": "缠脱只在自心，心了则屠肆糟糠居然净土。不然纵一琴一鹤、一花一竹，嗜好虽清，魔障终在。语云﹕\"能休尘境为真境，未了僧家是俗家。\"", "author": "洪应明", "source": "《菜根谭》·概论", "dynasty": "明代", "tags": []}, {"quote": "以我转物者得，固不喜，失亦不忧，大地尽属逍遥；以物役我者逆，固生憎，顺亦生爱，一毫便生缠缚。", "author": "洪应明", "source": "《菜根谭》·概论", "dynasty": "明代", "tags": []}, {"quote": "试思未生之前有何象貌，又思既死之后有何景色，则万念灰冷，一性寂然，自可超物处而游象先。", "author": "洪应明", "source": "《菜根谭》·概论", "dynasty": "明代", "tags": []}, {"quote": "优人傅粉调朱，效妍丑于毫端。俄而歌残场罢，妍丑何存？弈者争先兢后，较雌雄于着手。俄而局尽子收，雌雄安在？", "author": "洪应明", "source": "《菜根谭》·概论", "dynasty": "明代", "tags": []}, {"quote": "把握未定，宜绝迹尘嚣，使此心不见可欲而不乱，以澄吾静体；操持既坚，又当混迹风尘，使此心见可欲而亦不乱，以养吾圆机。", "author": "洪应明", "source": "《菜根谭》·概论", "dynasty": "明代", "tags": []}, {"quote": "喜寂厌喧者，往往避人以求静。不知意在无人，便成我相，心着于静，便是动根。如何到得人我一空、动静两忘的境界！", "author": "洪应明", "source": "《菜根谭》·概论", "dynasty": "明代", "tags": []}, {"quote": "人生祸区福境，皆念想造成。故释氏云﹕刊欲炽然，即是火坑。贪爱沉溺，便为苦海。一念清净，烈焰成池。一念惊觉，航登彼岸。念头稍异，境界顿殊。可不慎哉！绳锯材断，水滴石穿，学道者须要努索；水到渠成，瓜熟蒂落，得道者一任天机。", "author": "洪应明", "source": "《菜根谭》·概论", "dynasty": "明代", "tags": []}, {"quote": "就一身了一身者，方能以万物付万物；还天下于天下者，方能出世间于世间。", "author": "洪应明", "source": "《菜根谭》·概论", "dynasty": "明代", "tags": []}, {"quote": "人生原是傀儡，只要把柄在手，一线不乱，卷舒自由，行止在我，一毫不受他人捉掇，便超此场中矣。", "author": "洪应明", "source": "《菜根谭》·概论", "dynasty": "明代", "tags": []}, {"quote": "\"为鼠常留饭，怜蛾不点灯\"，古人此点念头，是吾一点生生之机，列此即所谓土木形骸而已。", "author": "洪应明", "source": "《菜根谭》·概论", "dynasty": "明代", "tags": []}, {"quote": "世态有炎凉，而我无嗔喜；世味有浓淡，而我无欣厌。一毫不落世情窠臼，便是一在世出世法也。", "author": "洪应明", "source": "《菜根谭》·概论", "dynasty": "明代", "tags": []}, {"quote": "陈仲举言为士则，行为世范，登车揽辔，有澄清天下之志。为豫章太守，至，便问徐孺子所在，欲先看之。主簿曰：“群情欲府君先入廨。”陈曰：“武王式商容之闾，席不暇暖。吾之礼贤，有何不可！”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "周子居常云：“吾时月不见黄叔度，则鄙吝之心已复生矣。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "郭林宗至汝南造袁奉高，车不停轨，鸾不辍轭。诣黄叔度，乃弥日信宿。人问其故？林宗曰：“叔度汪汪如万顷之陂。澄之不清，扰之不浊，其器深广，难测量也。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "李元礼风格秀整，高自标持，欲以天下名教是非为己任。后进之士，有升其堂者，皆以为登龙门。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "李元礼尝叹荀淑、钟皓曰：“荀君清识难尚，钟君至德可师。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "陈太丘诣荀朗陵，贫俭无仆役。乃使元方将车，季方持杖后从。长文尚小，载箸车中。既至，荀使叔慈应门，慈明行酒，余六龙下食。文若亦小，坐箸膝前。于时太史奏：“真人东行。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "客有问陈季方：“足下家君太丘，有何功德，而荷天下重名？”季方曰：“吾家君譬如桂树生泰山之阿，上有万仞之高，下有不测之深；上为甘露所沾，下为渊泉所润。当斯之时，桂树焉知泰山之高，渊泉之深，不知有功德与无也！”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "陈元方子长文有英才，与季方子孝先，各论其父功德，争之不能决，咨于太丘。太丘曰：“元方难为兄，季方难为弟。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "华歆遇子弟甚整，虽闲室之内，严若朝典。陈元方兄弟恣柔爱之道，而二门之里，不失雍熙之轨焉。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "管宁、华歆共园中锄菜，见地有片金，管挥锄与瓦石不异，华捉而掷去之。又尝同席读书，有乘轩冕过门者，宁读如故，歆废书出看。宁割席分坐曰：“子非吾友也。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王朗每以识度推华歆。歆蜡日，尝集子侄燕饮，王亦学之。有人向张华说此事，张曰：“王之学华，皆是形骸之外，去之所以更远。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "华歆、王朗俱乘船避难，有一人欲依附，歆辄难之。朗曰：“幸尚宽，何为不可？”后贼追至，王欲舍所携人。歆曰：“本所以疑，正为此耳。既已纳其自托，宁可以急相弃邪？”遂携拯如初。世以此定华、王之优劣。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王祥事后母朱夫人甚谨，家有一李树，结子殊好，母恒使守之。时风雨忽至，祥抱树而泣。祥尝在别床眠，母自往闇斫之。值祥私起，空斫得被。既还，知母憾之不已，因跪前请死。母于是感悟，爱之如己子。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "晋文王称阮嗣宗至慎，每与之言，言皆玄远，未尝臧否人物。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王戎云：“与嵇康居二十年，未尝见其喜愠之色。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王戎、和峤同时遭大丧，俱以孝称。王鸡骨支床，和哭泣备礼。武帝谓刘仲雄曰：“卿数省王、和不？闻和哀苦过礼，使人忧之。”仲雄曰：“和峤虽备礼，神气不损；王戎虽不备礼，而哀毁骨立。臣以和峤生孝，王戎死孝。陛下不应忧峤，而应忧戎。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "梁王、赵王，国之近属，贵重当时。裴令公岁请二国租钱数百万，以恤中表之贫者。或讥之曰：“何以乞物行惠？”裴曰：“损有余，补不足，天之道也。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王戎云：“太保居在正始中，不在能言之流。及与之言，理中清远，将无以德掩其言！”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王安丰遭艰，至性过人。裴令往吊之，曰：“若使一恸果能伤人，浚冲必不免灭性之讥。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王戎父浑有令名，官至凉州刺史。浑薨，所历九郡义故，怀其德惠，相率致赙数百万，戎悉不受。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "刘道真尝为徒，扶风王骏以五百疋布赎之，既而用为从事中郎。当时以为美事。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王平子、胡毋彦国诸人，皆以任放为达，或有裸体者。乐广笑曰：“名教中自有乐地，何为乃尔也！”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "郗公值永嘉丧乱，在乡里甚穷馁。乡人以公名德，传共饴之。公常携兄子迈及外生周翼二小儿往食。乡人曰：“各自饥困，以君之贤，欲共济君耳，恐不能兼有所存。”公于是独往食，辄含饭著两颊边，还吐与二儿。后并得存，同过江。郗公亡，翼为剡县，解职归，席苫于公灵床头，心丧终三年。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "顾荣在洛阳，尝应人请，觉行炙人有欲炙之色，因辍己施焉。同坐嗤之。荣曰：“岂有终日执之，而不知其味者乎？”后遭乱渡江，每经危急，常有一人左右已，问其所以，乃受炙人也。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "祖光禄少孤贫，性至孝，常自为母炊爨作食。王平北闻其佳名，以两婢饷之，因取为中郎。有人戏之者曰：“奴价倍婢。”祖云：“百里奚亦何必轻于五羖之皮邪？”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "周镇罢临川郡还都，未及上住，泊青溪渚。王丞相往看之。时夏月，暴雨卒至，舫至狭小，而又大漏，殆无复坐处。王曰：“胡威之清，何以过此！”即启用为吴兴郡。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "邓攸始避难，于道中弃己子，全弟子。既过江，取一妾，甚宠爱。历年后讯其所由，妾具说是北人遭乱，忆父母姓名，乃攸之甥也。攸素有德业，言行无玷，闻之哀恨终身，遂不复畜妾。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王长豫为人谨顺，事亲尽色养之孝。丞相见长豫辄喜，见敬豫辄嗔。长豫与丞相语，恒以慎密为端。丞相还台，及行，未尝不送至车后。恒与曹夫人并当箱箧。长豫亡后，丞相还台，登车后，哭至台门。曹夫人作簏，封而不忍开。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "桓常侍闻人道深公者，辄曰：“此公既有宿名，加先达知称，又与先人至交，不宜说之。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "庾公乘马有的卢，或语令卖去。庾云：“卖之必有买者，即当害其主。宁可不安己而移于他人哉？昔孙叔敖杀两头蛇以为后人，古之美谈，效之，不亦达乎！”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "阮光禄在剡，曾有好车，借者无不皆给。有人葬母，意欲借而不敢言。阮后闻之，叹曰：“吾有车而使人不敢借，何以车为？”遂焚之。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "谢奕作剡令，有一老翁犯法，谢以醇酒罚之，乃至过醉，而犹未已。太傅时年七、八岁，箸青布裤，在兄膝边坐，谏曰：“阿兄！老翁可念，何可作此。”奕于是改容曰：“阿奴欲放去邪？”遂遣之。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "谢太傅绝重褚公，常称：“褚季野虽不言，而四时之气亦备。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "刘尹在郡，临终绵惙，闻阁下祠神鼓舞。正色曰：“莫得淫祀！”外请杀车中牛祭神。真长答曰：“丘之祷久矣，勿复为烦。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "谢公夫人教儿，问太傅：“那得初不见君教儿？”答曰：“我常自教儿。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "晋简文为抚军时，所坐床上尘不听拂，见鼠行迹，视以为佳。有参军见鼠白日行，以手板批杀之，抚军意色不说，门下起弹。教曰：“鼠被害，尚不能忘怀，今复以鼠损人，无乃不可乎？”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王子敬病笃，道家上章应首过，问子敬“由来有何异同得失？”子敬云：“不觉有余事，惟忆与郗家离婚。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "殷仲堪既为荆州，值水俭，食常五碗盘，外无余肴。饭粒脱落盘席闲，辄拾以啖之。虽欲率物，亦缘其性真素。每语子弟云：“勿以我受任方州，云我豁平昔时意。今吾处之不易。贫者士之常，焉得登枝而捐其本？尔曹其存之！”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "初桓南郡、杨广共说殷荆州，宜夺殷觊南蛮以自树。觊亦即晓其旨，尝因行散，率尔去下舍，便不复还。内外无预知者，意色萧然，远同斗生之无愠。时论以此多之。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "王恭从会稽还，王大看之。见其坐六尺簟，因语恭：“卿东来，故应有此物，可以一领及我。”恭无言。大去后，即举所坐者送之。既无余席，便坐荐上。后大闻之甚惊，曰：“吾本谓卿多，故求耳。”对曰：“丈人不悉恭，恭作人无长物。”", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "吴郡陈遗，家至孝，母好食铛底焦饭。遗作郡主簿，恒装一囊，每煮食，辄贮录焦饭，归以遗母。后值孙恩贼出吴郡，袁府君即日便征，遗已聚敛得数斗焦饭，未展归家，遂带以从军。战于沪渎，败。军人溃散，逃走山泽，皆多饥死，遗独以焦饭得活。时人以为纯孝之报也。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "孔仆射为孝武侍中，豫蒙眷接烈宗山陵。孔时为太常，形素羸瘦，著重服，竟日涕泗流涟，见者以为真孝子。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "吴道助、附子兄弟，居在丹阳郡。后遭母童夫人艰，朝夕哭临。及思至，宾客吊省，号踊哀绝，路人为之落泪。韩康伯时为丹阳尹，母殷在郡，每闻二吴之哭，辄为凄恻。语康伯曰：“汝若为选官，当好料理此人。”康伯亦甚相知。韩后果为吏部尚书。大吴不免哀制，小吴遂大贵达。", "author": "刘义庆", "source": "《世说新语》·德行", "dynasty": "南北朝", "tags": []}, {"quote": "边文礼见袁奉高，失次序。奉高曰：“昔尧聘许由，面无怍色，先生何为颠倒衣裳？”文礼答曰：“明府初临，尧德未彰，是以贱民颠倒衣裳耳。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "孔文举有二子，大者六岁，小者五岁。昼日父眠，小者床头盗酒饮之。大儿谓曰：“何以不拜？”答曰：“偷，那得行礼！”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "孔融被收，中外惶怖。时融儿大者九岁，小者八岁。二儿故琢钉戏，了无遽容。融谓使者曰：“冀罪止于身，二儿可得全不？”儿徐进曰：“大人岂见覆巢之下，复有完卵乎？”寻亦收至。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "祢衡被魏武谪为鼓吏，正月半试鼓。衡扬枹为渔阳掺檛，渊渊有金石声，四坐为之改容。孔融曰：“祢衡罪同胥靡，不能发明王之梦。”魏武惭而赦之。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "刘公干以失敬罹罪，文帝问曰：“卿何以不谨于文宪？”桢答曰：“臣诚庸短，亦由陛下纲目不疏。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "钟毓、钟会少有令誉。年十三，魏文帝闻之，语其父钟繇曰：“可令二子来。”于是敕见。毓面有汗，帝曰：“卿面何以汗？”毓对曰：“战战惶惶，汗出如浆。”复问会：“卿何以不汗？”对曰：“战战栗栗，汗不敢出。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "钟毓兄弟小时，值父昼寝，因共偷服药酒。其父时觉，且托寐以观之。毓拜而后饮，会饮而不拜。既而问毓何以拜，毓曰：“酒以成礼，不敢不拜。”又问会何以不拜，会曰：“偷本非礼，所以不拜。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "魏明帝为外祖母筑馆于甄氏。既成，自行视，谓左右曰：“馆当以何为名？”侍中缪袭曰：“陛下圣思齐于哲王；罔极过于曾、闵。此馆之兴，情钟舅氏，宜以‘渭阳’为名。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "何平叔云：“服五石散，非唯治病，亦觉神明开朗。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "嵇中散语赵景真：“卿瞳子白黑分明，有白起之风，恨量小狭。”赵云：“尺表能审玑衡之度，寸管能测往复之气；何必在大，但问识如何耳！”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "邓艾口吃，语称艾艾。晋文王戏之曰：“卿云艾艾，定是几艾？”对曰：“凤兮凤兮，故是一凤。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "嵇中散既被诛，向子期举郡计入洛，文王引进，问曰：“闻君有箕山之志，何以在此？”对曰：“巢、许狷介之士，不足多慕。”王大咨嗟。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "晋武帝始登阼，探策得“一”。王者世数，系此多少。帝既不说，群臣失色，莫能有言者。侍中裴楷进曰：“臣闻天得一以清，地得一以宁，侯王得一以为天下贞。”帝说，群臣叹服。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "满奋畏风。在晋武帝坐，北窗作琉璃屏，实密似疏，奋有难色。帝笑之。奋答曰：“臣犹吴牛，见月而喘。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "诸葛靓在吴，于朝堂大会。孙皓问：“卿字仲思，为何所思？”对曰：“在家思孝，事君思忠，朋友思信，如斯而已。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "蔡洪赴洛，洛中人问曰：“幕府初开，群公辟命，求英奇于仄陋，采贤俊于岩穴。君吴楚之士，亡国之余，有何异才，而应斯举？”蔡答曰：“夜光之珠，不必出于孟津之河；盈握之璧，不必采于昆仑之山。大禹生于东夷，文王生于西羌，圣贤所出，何必常处。昔武王伐纣，迁顽民于洛邑，得无诸君是其苗裔乎？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "诸名士共至洛水戏。还，乐令问王夷甫曰：“今日戏乐乎？”王曰：“裴仆射善谈名理，混混有雅致；张茂先论史汉，靡靡可听；我与王安丰说延陵、子房，亦超超玄箸。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王武子、孙子荆、各言其土地人物之美。王云：“其地坦而平，其水淡而清，其人廉且贞。”孙云：“其山嶵巍以嵯峨，其水(水甲)渫而扬波，其人磊呵而英多。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "乐令女适大将军成都王颖。王兄长沙王执权于洛，遂构兵相图。长沙王亲近小人，远外君子，凡在朝者，人怀危惧。乐令既允朝望，加有婚亲，群小谗于长沙。长沙尝问乐令，乐令神色自若，徐答曰：“岂以五男易一女？”由是释然，无复疑虑。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "陆机诣王武子，武子前置数斛羊酪，指以示陆曰：“卿江东何以敌此？”陆云：“有千里莼羹，但未下盐豉耳！”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "中朝有小儿，父病，行乞药。主人问病，曰：“患疟也。”主人曰：“尊侯明德君子，何以病疟？”答曰：“来病君子，所以为疟耳。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "崔正熊诣都郡。都郡将姓陈，问正熊：“君去崔杼几世？”答曰：“民去崔杼，如明府之去陈恒。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "元帝始过江，谓顾骠骑曰：“寄人国土，心常怀惭。”荣跪对曰：“臣闻王者以天下为家，是以耿、亳无定处，九鼎迁洛邑。愿陛下勿以迁都为念。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "庾公造周伯仁。伯仁曰：“君何所欣说而忽肥？”庾曰：“君复何所忧惨而忽瘦？”伯仁曰：“吾无所忧，直是清虚日来，滓秽日去耳。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "过江诸人，每至美日，辄相邀新亭，藉卉饮宴。周侯坐而叹曰：“风景不殊，正自有山河之异！”皆相视流泪。唯王丞相愀然变色曰：“当共戮力王室，克复神州，何至作楚囚相对？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "卫洗马初欲渡江，形神惨悴，语左右云：“见此芒芒，不觉百端交集。苟未免有情，亦复谁能遣此！”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "顾司空未知名，诣王丞相。丞相小极，对之疲睡。顾思所以叩会之，因谓同坐曰：“昔每闻元公道公协赞中宗，保全江表，体小不安，令人喘息。”丞相因觉，谓顾曰：“此子圭璋特达，机警有锋。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "会稽贺生，体识清远，言行以礼。不徒东南之美，实为海内之秀。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "刘琨虽隔阂寇戎，志存本朝，谓温峤曰：“班彪识刘氏之复兴，马援知汉光之可辅。今晋阼虽衰，天命未改。吾欲立功于河北，使卿延誉于江南。子其行乎？”温曰：“峤虽不敏，才非昔人，明公以桓、文之姿，建匡立之功，岂敢辞命！”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "温峤初为刘琨使来过江。于时江左营建始尔，纲纪未举。温新至，深有诸虑。既诣王丞相，陈主上幽越，社稷焚灭，山陵夷毁之酷，有黍离之痛。温忠慨深烈，言与泗俱，丞相亦与之对泣。叙情既毕，便深自陈结，丞相亦厚相酬纳。既出，欢然言曰：“江左自有管夷吾，此复何忧？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王敦兄含为光禄勋。敦既逆谋，屯据南州，含委职奔姑孰。王丞相诣阙谢。司徒、丞相、扬州官僚问讯，仓卒不知何辞。顾司空时为扬州别驾，援翰曰：“王光禄远避流言，明公蒙尘路次，群下不宁，不审尊体起居何如？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "郗太尉拜司空，语同坐曰：“平生意不在多，值世故纷纭，遂至台鼎。朱博翰音，实愧于怀。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "高坐道人不作汉语，或问此意，简文曰：“以简应对之烦。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "周仆射雍容好仪形，诣王公，初下车，隐数人，王公含笑看之。既坐，傲然啸咏。王公曰：“卿欲希嵇、阮邪？”答曰：“何敢近舍明公，远希嵇、阮！”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "庾公尝入佛图，见卧佛，曰：“此子疲于津梁。”于时以为名言。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "挚瞻曾作四郡太守，大将军户曹参军，复出作内史，年始二十九。尝别王敦，敦谓瞻曰：“卿年未三十，已为万石，亦太蚤。”瞻曰：“方于将军，少为太蚤；比之甘罗，已为太老。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "梁国杨氏子，九岁，甚聪惠。孔君平诣其父，父不在，乃呼儿出，为设果。果有杨梅，孔指以示儿曰：“此是君家果。”儿应声答曰：“未闻孔雀是夫子家禽。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "孔廷尉以裘与从弟沈，沈辞不受。廷尉曰：“晏平仲之俭，祠其先人，豚肩不掩豆，犹狐裘数十年，卿复何辞此？”于是受而服之。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "佛图澄与诸石游，林公曰：“澄以石虎为海鸥鸟。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "陶公疾笃，都无献替之言，朝士以为恨。仁祖闻之曰：“时无竖刁，故不贻陶公话言。”时贤以为德音。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "竺法深在简文坐，刘尹问：“道人何以游朱门？”答曰：“君自见其朱门，贫道如游蓬户。”或云卞令。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "孙盛为庾公记室参军，从猎，将其二儿俱行。庾公不知，忽于猎场见齐庄，时年七八岁。庾谓曰：“君亦复来邪？”应声答曰：“所谓‘无小无大，从公于迈’。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "孙齐由、齐庄二人小时诣庾公，公问：“齐由何字？”答曰：“字齐由。”公曰：“欲何齐邪？”曰：“齐许由。”“齐庄何字？”答曰：“字齐庄。”公曰：“欲何齐？”曰：“齐庄周。”公曰：“何不慕仲尼而慕庄周？”对曰：“圣人生知，故难企慕。”庾公大喜小儿对。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "张玄之、顾敷，是顾和中外孙，皆少而聪惠。和并知之，而常谓顾胜，亲重偏至，张颇不恹。于时张年九岁，顾年七岁，和与俱至寺中。见佛般泥洹像，弟子有泣者，有不泣者，和以问二孙。玄谓“被亲故泣，不被亲故不泣”。敷曰：“不然，当由忘情故不泣，不能忘情故泣。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "庾法畅造庾太尉，握麈尾至佳，公曰：“此至佳，那得在？”法畅曰：“廉者不求，贪者不与，故得在耳。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "庾稚恭为荆州，以毛扇上武帝。武帝疑是故物。侍中刘劭曰：“柏梁云构，工匠先居其下；管弦繁奏，钟、夔先听其音。稚恭上扇，以好不以新。”庾后闻之曰：“此人宜在帝左右。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "何骠骑亡后，徵褚公入。既至石头，王长史、刘尹同诣褚。褚曰：“真长何以处我？”真长顾王曰：“此子能言。”褚因视王，王曰：“国自有周公。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓公北征经金城，见前为琅邪时种柳，皆已十围，慨然曰：“木犹如此，人何以堪！”攀枝执条，泫然流泪。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "简文作抚军时，尝与桓宣武俱入朝，更相让在前。宣武不得已而先之，因曰：“伯也执殳，为王前驱。”简文曰：“所谓‘无小无大，从公于迈’。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "顾悦与简文同年，而发蚤白。简文曰：“卿何以先白？”对曰：“蒲柳之姿，望秋而落；松柏之质，经霜弥茂。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓公入峡，绝壁天悬，腾波迅急。迺叹曰：“既为忠臣，不得为孝子，如何？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "简文在暗室中坐，召宣武。宣武至，问上何在？简文曰：“某在斯。”时人以为能。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "简文入华林园，顾谓左右曰：“会心处，不必在远。翳然林水，便自有濠、濮闲想也。觉鸟兽禽鱼，自来亲人。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢太傅语王右军曰：“中年伤于哀乐，与亲友别，辄作数日恶。”王曰：“年在桑榆，自然至此，正赖丝竹陶写。恒恐儿辈觉，损欣乐之趣。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "支道林常养数匹马。或言道人畜马不韵，支曰：“贫道重其神骏。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "刘尹与桓宣武共听讲礼记。桓云：“时有入心处，便觉咫尺玄门。”刘曰：“此未关至极，自是金华殿之语。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "羊秉为抚军参军，少亡，有令誉。夏侯孝若为之叙，极相赞悼。羊权为黄门侍郎，侍简文坐。帝问曰：“夏侯湛作羊秉叙绝可想。是卿何物？有后不？”权潸然对曰：“亡伯令问夙彰，而无有继嗣。虽名播天听，然胤绝圣世。”帝嗟慨久之。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王长史与刘真长别后相见，王谓刘曰：“卿更长进。”答曰：“此若天之自高耳。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "刘尹云：“人想王荆产佳，此想长松下当有清风耳。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王仲祖闻蛮语不解，茫然曰：“若使介葛卢来朝，故当不昧此语。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "刘真长为丹阳尹，许玄度出都就刘宿。床帷新丽，饮食丰甘。许曰：“若保全此处，殊胜东山。”刘曰：“卿若知吉凶由人，吾安得不保此！”王逸少在坐曰：“令巢、许遇稷、契，当无此言。”二人并有愧色。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王右军与谢太傅共登冶城。谢悠然远想，有高世之志。王谓谢曰：“夏禹勤王，手足胼胝；文王旰食，日不暇给。今四郊多垒，宜人人自效。而虚谈废务，浮文妨要，恐非当今所宜。”谢答曰：“秦任商鞅，二世而亡，岂清言致患邪？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢太傅寒雪日内集，与儿女讲论文义。俄而雪骤，公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王中郎令伏玄度、习凿齿论青、楚人物。临成，以示韩康伯。康伯都无言，王曰：“何故不言？”韩曰：“无可无不可。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "刘尹云：“清风朗月，辄思玄度。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "荀中郎在京口，登北固望海云：“虽未睹三山，便自使人有凌云意。若秦、汉之君，必当褰裳濡足。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢公云：“贤圣去人，其闲亦迩。”子侄未之许。公叹曰：“若郗超闻此语，必不至河汉。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "支公好鹤，住剡东(山印)山。有人遗其双鹤，少时翅长欲飞。支意惜之，乃铩其翮。鹤轩翥不复能飞，乃反顾翅，垂头视之，如有懊丧意。林曰：“既有凌霄之姿，何肯为人作耳目近玩？”养令翮成置，使飞去。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢中郎经曲阿后湖，问左右：“此是何水？”答曰：“曲阿湖。”谢曰：“故当渊注渟著，纳而不流。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "晋武帝每饷山涛山少。谢太傅以问子弟，车骑答曰：“当由欲者不多，而使与者忘少。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢胡儿语庾道季：“诸人莫当就卿谈，可坚城垒。”庾曰：“若文度来，我以偏师待之；康伯来，济河焚舟。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "李弘度常叹不被遇。殷扬州知其家贫，问：“君能屈志百里不？”李答曰：“北门之叹，久已上闻。穷猿奔林，岂暇择木！”遂授剡县。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王司州至吴兴印渚中看。叹曰：“非唯使人情开涤，亦觉日月清朗。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢万作豫州都督，新拜，当西之都邑，相送累日，谢疲顿。于是高侍中往，径就谢坐，因问：“卿今仗节方州，当疆理西蕃，何以为政？”谢粗道其意。高便为谢道形势，作数百语。谢遂起坐。高去后，谢追曰：“阿酃故粗有才具。”谢因此得终坐。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "袁彦伯为谢安南司马，都下诸人送至濑乡。将别，既自凄惘，叹曰：“江山辽落，居然有万里之势。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "孙绰赋遂初，筑室畎川，自言见止足之分。斋前种一株松，何自手壅治之。高世远时亦邻居，语孙曰：“松树子非不楚楚可怜，但永无栋梁用耳！”孙曰：“枫柳虽合抱，亦何所施？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓征西治江陵城甚丽，会宾僚出江津望之，云：“若能目此城者有赏。”顾长康时为客，在坐，目曰：“遥望层城，丹楼如霞。”桓即赏以二婢。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王子敬语王孝伯曰：“羊叔子自复佳耳，然亦何与人事？”故不如铜雀台上妓。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "林公见东阳长山曰：“何其坦迤！”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "顾长康从会稽还，人问山川之美，顾云：“千岩竞秀，万壑争流，草木蒙笼其上，若云兴霞蔚。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "孝武将讲孝经，谢公兄弟与诸人私庭讲习。车武子难苦问谢，谓袁羊曰：“不问则德音有遗，多问则重劳二谢。”袁曰：“必无此嫌。”车曰：“何以知尔？”袁曰：“何尝见明镜疲于屡照，清流惮于惠风。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王子敬云：“从山阴道上行，山川自相映发，使人应接不暇。若秋冬之际，尤难为坏。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢太傅问诸子侄：“子弟亦何预人事，而正欲使其佳？”诸人莫有言者，车骑答曰：“譬如芝兰玉树，欲使其生于阶庭耳。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "道壹道人好整饰音辞，从都下还东山，经吴中。已而会雪下，未甚寒。诸道人问在道所经。壹公曰：“风霜固所不论，乃先集其惨澹。郊邑正自飘瞥，林岫便已皓然。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "张天锡为凉州刺史，称制西隅。既为苻坚所禽，用为侍中。后于寿阳俱败，至都，为孝武所器。每入言论，无不竟日。颇有嫉己者，于坐问张：“北方何物可贵？”张曰：“桑椹甘香，鸱鸮革响。淳酪养性，人无嫉心。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "顾长康拜桓宣武墓，作诗云：“山崩溟海竭，鱼鸟将何依。”人问之曰：“卿凭重桓乃尔，哭之状其可见乎？”顾曰：“鼻如广莫长风，眼如悬河决溜。”或曰：“声如震雷破山，泪如倾河注海。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "毛伯成既负其才气，常称：“宁为兰摧玉折，不作萧敷艾荣。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "范甯作豫章，八日请佛有板。众僧疑，或欲作答。有小沙弥在坐末曰：“世尊默然，则为许可。”众从其义。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "司马太傅斋中夜坐，于时天月明净，都无纤翳。太傅叹以为佳。谢景重在坐，答曰：“意谓乃不如微云点缀。”太傅因戏谢曰：“卿居心不净，乃复强欲滓秽太清邪？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "王中郎甚爱张天锡，问之曰：“卿观过江诸人经纬，江左轨辙，有何伟异？后来之彦，复何如中原？”张曰：“研求幽邃，自王、何以还；因时脩制，荀、乐之风。”王曰：“卿知见有余，何故为苻坚所制？”答曰：“阳消阴息，故天步屯蹇；否剥成象，岂足多讥？”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓玄义兴还后，见司马太傅，太傅已醉，坐上多客，问人云：“桓温来欲作贼，如何？”桓玄伏不得起。谢景重时为长史，举板答曰：“故宣武公黜昏暗，登圣明，功超伊、霍。纷纭之议，裁之圣鉴。”太傅曰：“我知！我知！”即举酒云：“桓义兴，劝卿酒。”桓出谢过。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "宣武移镇南州，制街衢平直。人谓王东亭曰：“丞相初营建康，无所因承，而制置纡曲，方此为劣。”东亭曰：“此丞相乃所以为巧。江左地促，不如中国；若使阡陌条畅，则一览而尽。故纡余委曲，若不可测。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓玄诣殷荆州，殷在妾房昼眠，左右辞不之通。桓后言及此事，殷云：“初不眠，纵有此，岂不以‘贤贤易色’也。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓玄问羊孚：“何以共重吴声？”羊曰：“当以其妖而浮。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢混问羊孚：“何以器举瑚琏？”羊曰：“故当以为接神之器。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓玄既篡位，后御床微陷，群臣失色。侍中殷仲文进曰：“当由圣德渊重，厚地所以不能载。”时人善之。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "桓玄既篡位，将改置直馆，问左右：“虎贲中郎省，应在何处？”有人答曰：“无省。”当时殊忤旨。问：“何以知无？”答曰：“潘岳秋兴赋叙曰：‘余兼虎贲中郎将，寓直散骑之省。’玄咨嗟称善。", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "谢灵运好戴曲柄笠，孔隐士谓曰：“卿欲希心高远，何不能遗曲盖之貌？”谢答曰：“将不畏影者，未能忘怀。”", "author": "刘义庆", "source": "《世说新语》·言语", "dynasty": "南北朝", "tags": []}, {"quote": "陈仲弓为太丘长，时吏有诈称母病求假。事觉收之，令吏杀焉。主簿请付狱，考众奸。仲弓曰：“欺君不忠，病母不孝。不忠不孝，其罪莫大。考求众奸，岂复过此？”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "陈仲弓为太丘长，有劫贼杀财主主者，捕之。未至发所，道闻民有在草不起子者，回车往治之。主簿曰：“贼大，宜先按讨。”仲弓曰：“盗杀财主，何如骨肉相残？”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "贺太傅作吴郡，初不出门。吴中诸强族轻之，乃题府门云：“会稽鸡，不能啼。”贺闻故出行，至门反顾，索笔足之曰：“不可啼，杀吴儿！”于是至诸屯邸，检校诸顾、陆役使官兵及藏逋亡，悉以事言上，罪者甚众。陆抗时为江陵都督，故下请孙皓，然后得释。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "山公以器重朝望，年踰七十，犹知管时任。贵胜年少，若和、裴、王之徒，并共言咏。有署阁柱曰：“阁东，有大牛，和峤鞅，裴楷鞦，王济剔嬲不得休。”或云：潘尼作之。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "贾充初定律令，与羊祜共咨太傅郑冲。冲曰：“皋陶严明之旨，非仆闇懦所探。”羊曰：“上意欲令小加弘润。”冲乃粗下意。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "山司徒前后选，殆周遍百官，举无失才。凡所题目，皆如其言。唯用陆亮，是诏所用，与公意异，争之不从。亮亦寻为贿败。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "嵇康被诛后，山公举康子绍为秘书丞。绍咨公出处，公曰：“为君思之久矣！天地四时，犹有消息，而况人乎？”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "王安期为东海郡，小吏盗池中鱼，纲纪推之。王曰：“文王之囿，与众共之。池鱼复何足惜！”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "王安期作东海郡，吏录一犯夜人来。王问：“何处来？”云：“从师家受书还，不觉日晚。”王曰：“鞭挞甯越以立威名，恐非致理之本。”使吏送令归家。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "成帝在石头，任让在帝前戮侍中钟雅、右卫将军刘超。帝泣曰：“还我侍中！”让不奉诏，遂斩超、雅。事平之后，陶公与让有旧，欲宥之。许柳儿思妣者至佳，诸公欲全之。若全思妣，则不得不为陶全让，于是欲并宥之。事奏，帝曰：“让是杀我侍中者，不可宥！”诸公以少主不可违，并斩二人。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "王丞相拜扬州，宾客数百人并加沾接，人人有说色。唯有临海一客姓任及数胡人为未洽，公因便还到过任边云：“君出，临海便无复人。”任大喜说。因过胡人前弹指云：“兰阇，兰阇。”群胡同笑，四坐并欢。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "陆太尉诣王丞相咨事，过后辄翻异。王公怪其如此，后以问陆。陆曰：“公长民短，临时不知所言，既后觉其不可耳。”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "陶公性检厉，勤于事。作荆州时，敕船官悉录锯木屑，不限多少，咸不解此意。后正会，值积雪始晴，听事前除雪后犹湿，于是悉用木屑覆之，都无所妨。官用竹皆令录厚头，积之如山。后桓宣武伐蜀，装船，悉以作钉。又云：尝发所在竹篙，有一官长连根取之，仍当足，乃超两阶用之。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "何骠骑作会稽，虞存弟謇作郡主簿，以何见客劳损，欲白断常客，使家人节量，择可通者作白事成，以见存。存时为何上佐，正与謇共食，语云：“白事甚好，待我食毕作教。”食竟，取笔题白事后云：“若得门庭长如郭林宗者，当如所白。汝何处得此人？”謇于是止。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "王、刘与林公共看何骠骑，骠骑看文书不顾之。王谓何曰：“我今故与林公来相看，望卿摆拨常务，应对玄言，那得方低头看此邪？”何曰：“我不看此，卿等何以得存？”诸人以为佳。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "桓公在荆州，全欲以德被江、汉，耻以威刑肃物。令史受杖，正从朱衣上过。桓式年少，从外来，云：“向从阁下过，见令史受杖，上捎云根，下拂地足。”意讥不著。桓公云：“我犹患其重。”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "简文为相，事动经年，然后得过。桓公甚患其迟，常加劝免。太宗曰：“一日万机，那得速！”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "山遐去东阳，王长史就简文索东阳云：“承藉猛政，故可以和静致治。”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "殷浩始作扬州，刘尹行，日小欲晚，便使左右取袱，人问其故？答曰：“刺史严，不敢夜行。”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "王大为吏部郎，尝作选草，临当奏，王僧弥来，聊出示之。僧弥得便以己意改易所选者近半，王大甚以为佳，更写即奏。", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "王东亭与张冠军善。王既作吴郡，人问小令曰：“东亭作郡，风政何似？”答曰：“不知治化何如，唯与张祖希情好日隆耳。”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "殷仲堪当之荆州，王东亭问曰：“德以居全为称，仁以不害物为名。方今宰牧华夏，处杀戮之职，与本操将不乖乎？”殷答曰：“皋陶造刑辟之制，不为不贤；孔丘居司寇之任，未为不仁。”", "author": "刘义庆", "source": "《世说新语》·政事", "dynasty": "南北朝", "tags": []}, {"quote": "郑玄在马融门下，三年不得相见，高足弟子传授而已。尝算浑天不合，诸弟子莫能解。或言玄能者，融召令算，一转便决，众咸骇服。及玄业成辞归，既而融有“礼乐皆东”之叹。恐玄擅名而心忌焉。玄亦疑有追，乃坐桥下，在水上据屐。融果转式逐之，告左右曰：“玄在土下水上而据木，此必死矣。”遂罢追，玄竟以得免。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "郑玄欲注春秋传，尚未成时，行与服子慎遇宿客舍，先未相识，服在外车上与人说己注传意。玄听之良久，多与己同。玄就车与语曰：“吾久欲注，尚未了。听君向言，多与吾同。今当尽以所注与君。”遂为服氏注。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "郑玄家奴婢皆读书。尝使一婢，不称旨，将挞之。方自陈说，玄怒，使人曳箸泥中。须臾，复有一婢来，问曰：“胡为乎泥中？”答曰：“薄言往愬，逢彼之怒。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "服虔既善春秋，将为注，欲参考同异；闻崔烈集门生讲传，遂匿姓名，为烈门人赁作食。每当至讲时，辄窃听户壁间。既知不能踰己，稍共诸生叙其短长。烈闻，不测何人，然素闻虔名，意疑之。明蚤往，及未寤，便呼：“子慎！子慎！”虔不觉惊应，遂相与友善。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "钟会撰四本论，始毕，甚欲使嵇公一见。置怀中，既定，畏其难，怀不敢出，于户外遥掷，便回急走。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "何晏为吏部尚书，有位望，时谈客盈坐，王弼未弱冠往见之。晏闻弼名，因条向者胜理语弼曰：“此理仆以为极，可得复难不？”弼便作难，一坐人便以为屈，于是弼自为客主数番，皆一坐所不及。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "何平叔注老子，始成，诣王辅嗣。见王注精奇，迺神伏曰：“若斯人，可与论天人之际矣！”因以所注为道德二论。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "王辅嗣弱冠诣裴徽，徽问曰：“夫无者，诚万物之所资，圣人莫肯致言，而老子申之无已，何邪？”弼曰：“圣人体无，无又不可以训，故言必及有；老、庄未免于有，恒训其所不足。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "傅嘏善言虚胜，荀粲谈尚玄远。每至共语，有争而不相喻。裴冀州释二家之义，通彼我之怀，常使两情皆得，彼此俱畅。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "何晏注老子未毕，见王弼自说注老子旨。何意多所短，不复得作声，但应诺诺。遂不复注，因作道德论。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "裴成公作崇有论，时人攻难之，莫能折。唯王夷甫来，如小屈。时人即以王理难裴，理还复申。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "庾子嵩读庄子，开卷一尺许便放去，曰：“了不异人意。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "客问乐令“旨不至”者，乐亦不复剖析文句，直以麈尾柄确几曰：“至不？”客曰：“至！”乐因又举麈尾曰：“若至者，那得去？”于是客乃悟服。乐辞约而旨达，皆此类。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "初，注庄子者数十家，莫能究其旨要。向秀于旧注外为解义，妙析奇致，大畅玄风。唯秋水、至乐二篇未竟而秀卒。秀子幼，义遂零落，然犹有别本。郭象者，为人薄行，有俊才。见秀义不传于世，遂窃以为己注。乃自注秋水、至乐二篇，又易马蹄一篇，其余众篇，或定点文句而已。后秀义别本出，故今有向、郭二庄，其义一也。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "阮宣子有令闻，太尉王夷甫见而问曰：“老、庄与圣教同异？”对曰：“将无同？”太尉善其言，辟之为掾。世谓“三语掾”。卫玠嘲之曰：“一言可辟，何假于三？”宣子曰：“苟是天下人望，亦可无言而辟，复何假一？”遂相与为友。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "裴散骑娶王太尉女。婚后三日，诸婿大会，当时名士，王、裴子弟悉集。郭子玄在坐，挑与裴谈。子玄才甚丰赡，始数交未快。郭陈张甚盛，裴徐理前语，理致甚微，四坐咨嗟称快。王亦以为奇，谓诸人曰：“君辈勿为尔，将受困寡人女婿！”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "卫玠始度江，见王大将军。因夜坐，大将军命谢幼舆。玠见谢，甚说之，都不复顾王，遂达旦微言。王永夕不得豫。玠体素羸，恒为母所禁。尔夕忽极，于此病笃，遂不起。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "旧云：王丞相过江左，止道声无哀乐、养生、言尽意，三理而已。然宛转关生，无所不入。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军见佛经云：“理亦应阿堵上。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "褚季野语孙安国云：“北人学问，渊综广博。”孙答曰：“南人学问，清通简要。”支道林闻之曰：“圣贤固所忘言。自中人以还，北人看书，如显处视月；南人学问，如牖中窥日。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "刘真长与殷渊源谈，刘理如小屈，殷曰：“恶，卿不欲作将善云梯仰攻。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军云：“康伯未得我牙后慧。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "宣武集诸名胜讲易，日说一卦。简文欲听，闻此便还。曰：“义自当有难易，其以一卦为限邪？”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "有北来道人好才理，与林公相遇于瓦官寺，讲小品。于时竺法深、孙兴公悉共听。此道人语，屡设疑难，林公辩答清析，辞气俱爽。此道人每辄摧屈。孙问深公：“上人当是逆风家，向来何以都不言？”深公笑而不答。林公曰：“白旃檀非不馥，焉能逆风？”深公得此义，夷然不屑。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "孙安国往殷中军许共论，往反精苦，客主无闲。左右进食，冷而复暖者数四。彼我奋掷麈尾，悉脱落，满餐饭中。宾主遂至莫忘食。殷乃语孙曰：“卿莫作强口马，我当穿卿鼻。”孙曰：“卿不见决鼻牛，人当穿卿颊。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "庄子逍遥篇，旧是难处，诸名贤所可钻味，也而不能拔理于郭、向之外。支道林在白马寺中，将冯太常共语，因及逍遥。支卓然标新理于二家之表，立异义于众贤之外，皆是诸名贤寻味之所不得。后遂用支理。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军尝至刘尹所清言。良久，殷理小屈，游辞不已，刘亦不复答。殷去后，乃云：“田舍儿，强学人作尔馨语。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军虽思虑通长，然于才性偏精。忽言及四本，便苦汤池铁城，无可攻之势。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "支道林造即色论，论成，示王中郎。中郎都无言。支曰：“默而识之乎？”王曰：“既无文殊，谁能见赏？”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "三乘佛家滞义，支道林分判，使三乘炳然。诸人在下坐听，皆云可通。支下坐，自共说，正当得两，入三便乱。今义弟子虽传，犹不尽得。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "林道人诣谢公，东阳时始总角，新病起，体未堪劳。与林公讲论，遂至相苦。母王夫人在壁后听之，再遣信令还，而太傅留之。王夫人因自出云：“新妇少遭家难，一生所寄，唯在此儿。”因流涕抱儿以归。谢公语同坐曰：“家嫂辞情慷慨，致可传述，恨不使朝士见。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "支道林、许掾诸人共在会稽王斋头。支为法师，许为都讲。支通一义，四坐莫不厌心。许送一难，众人莫不抃舞。但共嗟咏二家之美，不辩其理之所在。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "谢车骑在安西艰中，林道人往就语，将夕乃退。有人道上见者，问云：“公何处来？”答云：“今日与谢孝剧谈一出来。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "支道林初从东出，住东安寺中。王长史宿构精理，并撰其才藻，往与支语，不大当对。王叙致作数百语，自谓是名理奇藻。支徐徐谓曰：“身与君别多年，君义言了不长进。”王大惭而退。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军读小品，下二百签，皆是精微，世之幽滞。尝欲与支道林辩之，竟不得。今小品犹存。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "佛经以为袪练神明，则圣人可致。简文云：“不知便可登峰造极不？然陶练之功，尚不可诬。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "于法开始与支公争名，后精渐归支，意甚不忿，遂遁迹剡下。遣弟子出都，语使过会稽。于时支公正讲小品。开戒弟子：“道林讲，比汝至，当在某品中。”因示语攻难数十番，云：“旧此中不可复通。”弟子如言诣支公。正值讲，因谨述开意。往反多时，林公遂屈。厉声曰：“君何足复受人寄载！”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军问：“自然无心于禀受。何以正善人少，恶人多？”诸人莫有言者。刘尹答曰：“譬如写水著地，正自纵横流漫，略无正方圆者。”一时绝叹，以为名通。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "康僧渊初过江，未有知者，恒周旋市肆，乞索以自营。忽往殷渊源许，值盛有宾客，殷使坐，粗与寒温，遂及义理。语言辞旨，曾无愧色。领略粗举，一往参诣。由是知之。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷、谢诸人共集。谢因问殷：“眼往属万形，万形来入眼不？”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "人有问殷中军：“何以将得位而梦棺器，将得财而梦矢秽？”殷曰：“官本是臭腐，所以将得而梦棺尸；财本是粪土，所以将得而梦秽污。”时人以为名通。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军被废东阳，始看佛经。初视维摩诘，疑般若波罗密太多，后见小品，恨此语少。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "支道林、殷渊源俱在相王许。相王谓二人：“可试一交言。而才性殆是渊源崤、函之固，君其慎焉！”支初作，改辙远之，数四交，不觉入其玄中。相王抚肩笑曰：“此自是其胜场，安可争锋！”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "谢公因子弟集聚，问毛诗何句最佳？遏称曰：“昔我往矣，杨柳依依；今我来思，雨雪霏霏。”公曰：“訏谟定命，远猷辰告。”谓此句偏有雅人深致。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "汰法师云：“‘六通’、‘三明’同归，正异名耳。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军、孙安国、王、谢能言诸贤，悉在会稽王许。殷与孙共论易象妙于见形。孙语道合，意气干云。一坐咸不安孙理，而辞不能屈。会稽王慨然叹曰：“使真长来，故应有以制彼。”既迎真长，孙意己不如。真长既至，先令孙自叙本理。孙粗说己语，亦觉殊不及向。刘便作二百许语，辞难简切，孙理遂屈。一坐同时拊掌而笑，称美良久。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "僧意在瓦官寺中，王苟子来，与共语，便使其唱理。意谓王曰：“圣人有情不？”王曰：“无。”重问曰：“圣人如柱邪？”王曰：“如筹算，虽无情，运之者有情。”僧意云：“谁运圣人邪？”苟子不得答而去。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "司马太傅问谢车骑：“惠子其书五车，何以无一言入玄？”谢曰：“故当是其妙处不传。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷中军被废，徙东阳，大读佛经，皆精解。唯至“事数”处不解。遇见一道人，问所签，便释然。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷仲堪精核玄论，人谓莫不研究。殷乃叹曰：“使我解四本，谈不翅尔。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷荆州曾问远公：“易以何为体？”答曰：“易以感为体。”殷曰：“铜山西崩，灵钟东应，便是易耶？”远公笑而不答。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "羊孚弟娶王永言女。及王家见婿，孚送弟俱往。时永言父东阳尚在，殷仲堪是东阳女婿，亦在坐。孚雅善理义，乃与仲堪道齐物。殷难之，羊云：“君四番后，当得见同。”殷笑曰：“乃可得尽，何必相同？”乃至四番后一通。殷咨嗟曰：“仆便无以相异。”叹为新拔者久之。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷仲堪云：“三日不读道德经，便觉舌本闲强。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "提婆初至，为东亭第讲阿毗昙。始发讲，坐裁半，僧弥便云：“都已晓。”即于坐分数四有意道人更就余屋自讲。提婆讲竟，东亭问法冈道人曰：“弟子都未解，阿弥那得已解？所得云何？”曰：“大略全是，故当小未精核耳。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "桓南郡与殷荆州共谈，每相攻难。年余后，但一两番。桓自叹才思转退。殷云：“此乃是君转解。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "文帝尝令东阿王七步中作诗，不成者行大法。应声便为诗曰：“煮豆持作羹，漉菽以为汁。萁在釜下然，豆在釜中泣。本自同根生，相煎何太急？”帝深有惭色。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "魏朝封晋文王为公，备礼九锡，文王固让不受。公卿将校当诣府敦喻。司空郑冲驰遣信就阮籍求文。籍时在袁孝尼家，宿醉扶起，书札为之，无所点定，乃写付使。时人以为神笔。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "左太冲作三都赋初成，时人互有讥訾，思意不惬。后示张公。张曰：“此二京可三，然君文未重于世，宜以经高名之士。”思乃询求于皇甫谧。谧见之嗟叹，遂为作叙。于是先相非贰者，莫不敛衽赞述焉。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "刘伶著酒德颂，意气所寄。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "乐令善于清言，而不长于手笔。将让河南尹，请潘岳为表。潘云：“可作耳。要当得君意。”乐为述己所以为让，标位二百许语。潘直取错综，便成名笔。时人咸云：“若乐不假潘之文，潘不取乐之旨，则无以成斯矣。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "夏侯湛作周诗成，示潘安仁。安仁曰：“此非徒温雅，乃别见孝悌之性。”潘因此遂作家风诗。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "孙子荆除妇服，作诗以示王武子。王曰：“未知文生于情，情生于文。览之凄然，增伉俪之重。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "太叔广甚辩给，而挚仲治长于翰墨，俱为列卿。每至公坐，广谈，仲治不能对。退著笔难广，广又不能答。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "江左殷太常父子，并能言理，亦有辩讷之异。扬州口谈至剧，太常辄云：“汝更思吾论。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "庾子嵩作意赋成，从子文康见，问曰：“若有意邪？非赋之所尽；若无意邪？复何所赋？”答曰：“正在有意无意之间。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "郭景纯诗云：“林无静树，川无停流。”阮孚云：“泓峥萧瑟，实不可言。每读此文，辄觉神超形越。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "庾阐始作扬都赋，道温、庾云：“温挺义之标，庾作民之望。方响则金声，比德则玉亮。”庾公闻赋成，求看，兼赠贶之。阐更改“望”为“俊”，以“亮”为“润”云。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "孙兴公作庾公诔。袁羊曰：“见此张缓。”于时以为名赏。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "庾仲初作扬都赋成，以呈庾亮。亮以亲族之怀，大为其名价云：“可三二京，四三都。”于此人人竞写，都下纸为之贵。谢太傅云：“不得尔。此是屋下架屋耳，事事拟学，而不免俭狭。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "习凿齿史才不常，宣武甚器之，未三十，便用为荆州治中。凿齿谢笺亦云：“不遇明公，荆州老从事耳！”后至都见简文，返命，宣武问“见相王何如？”答云：“一生不曾见此人！”从此忤旨，出为衡阳郡，性理遂错。于病中犹作汉晋春秋，品评卓逸。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "孙兴公云：“三都、二京，五经鼓吹。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "谢太傅问主簿陆退“张凭何以作母诔，而不作父诔？”退答曰：“故当是丈夫之德，表于事行；妇人之美，非诔不显。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "孙兴公云：“潘文烂若披锦，无处不善；陆文若排沙简金，往往见宝。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "简文称许掾云：“玄度五言诗，可谓妙绝时人。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "孙兴公作天台赋成，以示范荣期，云：“卿试掷地，要作金石声。”范曰：“恐子之金石，非宫商中声！”然每至佳句，辄云：“应是我辈语。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "桓公见谢安石作简文谥议，看竟，掷与坐上诸客曰：“此是安石碎金。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "袁虎少贫，尝为人佣载运租。谢镇西经船行，其夜清风朗月，闻江渚闲估客船上有咏诗声，甚有情致。所诵五言，又其所未尝闻，叹美不能已。即遣委曲讯问，乃是袁自咏其所作咏史诗。因此相要，大相赏得。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "孙兴公云：“潘文浅而净，陆文深而芜。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "裴郎作语林，始出，大为远近所传。时流年少，无不传写，各有一通。载王东亭作经王公酒垆下赋，甚有才情。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "谢万作八贤论，与孙兴公往反，小有利钝。谢后出以示顾君齐，顾曰：“我亦作，知卿当无所名。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "桓宣武命袁彦伯作北征赋，既成，公与时贤共看，咸嗟叹之。时王珣在坐云：“恨少一句，得‘写’字足韵，当佳。”袁即于坐揽笔益云：“感不绝于余心，泝流风而独写。”公谓王曰：“当今不得不以此事推袁。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "袁伯彦作名士传成，见谢公。公笑曰：“我尝与诸人道江北事，特作狡狯耳！彦伯遂以箸书。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "桓宣武北征，袁虎时从，被责免官。会须露布文，唤袁倚马前令作。手不辍笔，俄得七纸，殊可观。东亭在侧，极叹其才。袁虎云：“当令齿舌闲得利。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "或问顾长康：“君筝赋何如嵇康琴赋？”顾曰：“不赏者，作后出相遗。深识者，亦以高奇见贵。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "殷仲文天才宏瞻，而读书不甚广，博亮叹曰：“若使殷仲文读书半袁豹，才不减班固。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "羊孚作雪赞云：“资清以化，乘气以霏。遇象能鲜，即洁成辉。”桓胤遂以书扇。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "王孝伯在京行散，至其弟王睹户前，问：“古诗中何句为最？”睹思未答。孝伯咏“‘所遇无故物，焉得不速老？’此句为佳。”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "桓玄尝登江陵城南楼云：“我今欲为王孝伯作诔。”因吟啸良久，随而下笔。一坐之闲，诔以之成。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "桓玄初并西夏，领荆、江二州，二府一国。于时始雪，五处俱贺，五版并入。玄在听事上，版至即答。版后皆粲然成章，不相揉杂。", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "桓玄下都，羊孚时为兖州别驾，从京来诣门，笺云：“自顷世故睽离，心事沦蕰。明公启晨光于积晦，澄百流以一源。”桓见笺，驰唤前，云：“子道，子道，来何迟？”即用为记室参军。孟昶为刘牢之主簿，诣门谢，见云：“羊侯，羊侯，百口赖卿！”", "author": "刘义庆", "source": "《世说新语》·文学", "dynasty": "南北朝", "tags": []}, {"quote": "陈太丘与友期行，期日中。过中不至，太丘舍去，去后乃至。元方时年七岁，门外戏。客问元方：“尊君在不？”答曰：“待君久不至，已去。”友人便怒曰：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之。元方入门不顾。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "南阳宗世林，魏武同时，而甚薄其为人，不与之交。及魏武作司空，总朝政，从容问宗曰：“可以交未？”答曰：“松柏之志犹存。”世林既以忤旨见疏，位不配德。文帝兄弟每造其门，皆独拜床下，其见礼如此。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "魏文帝受禅，陈群有戚容。帝问曰：“朕应天受命，卿何以不乐？”群曰：“臣与华歆，服膺先朝，今虽欣圣化，犹义形于色。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "诸葛亮之次渭滨，关中震动。魏明帝深惧晋宣王战，乃遣辛毗为军司马。宣王既与亮对渭而陈，亮设诱谲万方。宣王果大忿，将欲应之以重兵。亮遣间谍觇之，还曰：“有一老夫，毅然仗黄钺，当军门立，军不得出。”亮曰：“此必辛佐治也。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "夏侯玄既被桎梏，时钟毓为廷尉，钟会先不与玄相知，因便狎之。玄曰：“虽复刑余之人，未敢闻命！”考掠初无一言，临刑东市，颜色不异。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "夏侯泰初与广陵陈本善。本与玄在本母前宴饮，本弟骞行还，径入，至堂户。泰初因起曰：“可得同，不可得而杂。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "和峤为武帝所亲重，语峤曰：“东宫顷似更成进，卿试往看。”还问“何如？”答云：“皇太子圣质如初。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "诸葛靓后入晋，除大司马，召不起。以与晋室有讎，常背洛水而坐。与武帝有旧，帝欲见之而无由，乃请诸葛妃呼靓。既来，帝就太妃间相见。礼毕，酒酣，帝曰：“卿故复忆竹马之好不？”靓曰：“臣不能吞炭漆身，今日复睹圣颜。”因涕泗百行。帝于是惭悔而出。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "武帝语和峤曰：“我欲先痛骂王武子，然后爵之。”峤曰：“武子俊爽，恐不可屈。”帝遂召武子，苦责之，因曰：“知愧不？”武子曰：“‘尺布斗粟’之谣，常为陛下耻之！它人能令疏亲，臣不能使亲疏，以此愧陛下。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "杜预之荆州，顿七里桥，朝士悉祖。预少贱，好豪侠，不为物所许。杨济既名氏，雄俊不堪，不坐而去。须臾，和长舆来，问：“杨右卫何在？”客曰：“向来，不坐而去。”长舆曰：“必大夏门下盘马。”往大夏门，果大阅骑。长舆抱内车，共载归，坐如初。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "杜预拜镇南将军，朝士悉至，皆在连榻坐。时亦有裴叔则。羊稚舒后至，曰：“杜元凯乃复连榻坐客！”不坐便去。杜请裴追之，羊去数里住马，既而俱还杜许。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "山公大儿著短帢，车中倚。武帝欲见之，山公不敢辞，问儿，儿不肯行。时论乃云胜山公。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "卢志于众坐问陆士衡：“陆逊、陆抗，是君何物？”答曰：“如卿于卢毓、卢珽。”士龙失色。既出户，谓兄曰：“何至如此，彼容不相知也？”士衡正色曰：“我祖名播海内，甯有不知？鬼子敢尔！”议者疑二陆优劣，谢公以此定之。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "羊忱性甚贞烈。赵王伦为相国，忱为太傅长史，乃版以参相国军事。使者卒至，忱深惧豫祸，不暇被马，于是帖骑而避。使者追之，忱善射，矢左右发，使者不敢进，遂得免。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王太尉不与庾子嵩交，庾卿之不置。王曰：“君不得为尔。”庾曰：“卿自君我，我自卿卿。我自用我法，卿自用卿法。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "阮宣子论鬼神有无者，或以人死有鬼，宣子独以为无，曰：“今见鬼者，云箸生时衣服，若人死有鬼，衣服复有鬼邪？”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王丞相初在江左，欲结援吴人，请婚陆太尉。对曰：“培塿无松柏，薰莸不同器。玩虽不才，义不为乱伦之始。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "诸葛恢大女适太尉庾亮儿，次女适徐州刺史羊忱儿。亮子被苏峻害，改适江虨。恢儿娶邓攸女。于时谢尚书求其小女婚。恢乃云：“羊、邓是世婚，江家我顾伊，庾家伊顾我，不能复与谢裒儿婚。”及恢亡，遂婚。于是王右军往谢家看新妇，犹有恢之遗法，威仪端详，容服光整。王叹曰：“我在遣女裁得尔耳！”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "周叔治作晋陵太守，周侯、仲智往别。叔治以将别，涕泗不止。仲智恚之曰：“斯人乃妇女，与人别唯啼泣！”便舍去。周侯独留，与饮酒言话，临别流涕，抚其背曰：“奴好自爱。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "周伯仁为吏部尚书，在省内夜疾危急。时刁玄亮为尚书令，营救备亲好之至。良久小损。明旦，报仲智，仲智狼狈来。始入户，刁下床对之大泣，说伯仁昨危急之状。仲智手批之，刁为辟易于户侧。既前，都不问病，直云：“君在中朝，与和长舆齐名，那与佞人刁协有情？”迳便出。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王含作庐江郡，贪浊狼籍。王敦护其兄，故于众坐称：“家兄在郡定佳，庐江人士咸称之！”时何充为敦主簿，在坐，正色曰：“充即庐江人，所闻异于此！”敦默然。旁人为之反侧，充晏然，神意自若。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "顾孟著尝以酒劝周伯仁，伯仁不受。顾因移劝柱，而语柱曰：“讵可便作栋梁自遇。”周得之欣然，遂为衿契。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "明帝在西堂，会诸公饮酒，未大醉，帝问：“今名臣共集，何如尧、舜？”时周伯仁为仆射，因厉声曰：“今虽同人主，复那得等于圣治！”帝大怒，还内，作手诏满一黄纸，遂付廷尉令收，因欲杀之。后数日，诏出周，群臣往省之。周曰：“近知当不死，罪不足至此。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王大将军当下，时咸谓无缘尔。伯仁曰：“今主非尧、舜，何能无过？且人臣安得称兵以向朝廷？处仲狼抗刚愎，王平子何在？”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王大将军既反，至石头，周伯仁往见之。谓周曰：“卿何以相负？”对曰：“公戎车犯正，下官忝率六军，而王师不振，以此负公。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "苏峻既至石头，百僚奔散，唯侍中钟雅独在帝侧。或谓钟曰：“见可而进，知难而退，古之道也。君性亮直，必不容于寇讎，何不用随时之宜、而坐待其弊邪？”钟曰：“国乱不能匡，君危不能济，而各逊遁以求免，吾惧董狐将执简而进矣！”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "庾公临去，顾语钟后事，深以相委。钟曰：“栋折榱崩，谁之责邪？”庾曰：“今日之事，不容复言，卿当期克复之效耳！”钟曰：“想足下不愧荀林父耳。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "苏子高事平，王、庾诸公欲用孔廷尉为丹阳。乱离之后，百姓雕弊，孔慨然曰：“昔肃祖临崩，诸君亲升御床，并蒙眷识，共奉遗诏。孔坦疏贱，不在顾命之列。既有艰难，则以微臣为先，今犹俎上腐肉，任人脍截耳！”于是拂衣而去，诸公亦止。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "孔车骑与中丞共行，在御道逢匡术，宾从甚盛，因往与车骑共语。中丞初不视，直云：“鹰化为鸠，众鸟犹恶其眼。”术大怒，便欲刃之。车骑下车，抱术曰：“族弟发狂，卿为我宥之！”始得全首领。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "梅颐尝有惠于陶公。后为豫章太守，有事，王丞相遣收之。侃曰：“天子富于春秋，万机自诸侯出，王公既得录，陶公何为不可放？”乃遣人于江口夺之。颐见陶公，拜，陶公止之。颐曰：“梅仲真膝，明日岂可复屈邪？”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王丞相作女伎，施设床席。蔡公先在坐，不说而去，王亦不留。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "何次道、庾季坚二人并为元辅。成帝初崩，于时嗣君未定，何欲立嗣子，庾及朝议以外寇方强，嗣子冲幼，乃立康帝。康帝登阼，会群臣，谓何曰：“朕今所以承大业，为谁之议？”何答曰：“陛下龙飞，此是庾冰之功，非臣之力。于时用微臣之议，今不睹盛明之世。”帝有惭色。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "孔君平疾笃，庾司空为会稽，省之，相问讯甚至，为之流涕。庾既下床，孔慨然曰：“大丈夫将终，不问安国甯家之术，迺作儿女子相问！”庾闻，回谢之，请其话言。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "桓大司马诣刘尹，卧不起。桓弯弹弹刘枕，丸迸碎床褥间。刘作色而起曰：“使君如馨地，甯可斗战求胜？”桓甚有恨容。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王述转尚书令，事行便拜。文度曰：“故应让杜许。”蓝田云：“汝谓我堪此不？”文度曰：“何为不堪！但克让自是美事，恐不可阙。”蓝田慨然曰：“既云堪，何为复让？人言汝胜我，定不如我。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "孙兴公作庾公诔，文多托寄之辞。既成，示庾道恩。庾见，慨然送还之，曰：“先君与君，自不至于此。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王长史求东阳，抚军不用。后疾笃，临终，抚军哀叹曰：“吾将负仲祖于此，命用之。”长史曰：“人言会稽王痴，真痴。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "刘简作桓宣武别驾，后为东曹参军，颇以刚直见疏。尝听记，简都无言。宣武问：“刘东曹何以不下意？”答曰：“会不能用。”宣武亦无怪色。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "刘真长、王仲祖共行，日旰未食。有相识小人贻其餐，肴案甚盛，真长辞焉。仲祖曰：“聊以充虚，何苦辞？”真长曰：“小人都不可与作缘。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王脩龄尝在东山甚贫乏。陶胡奴为乌程令，送一船米遗之，却不肯取。直答语“王脩龄若饥，自当就谢仁祖索食，不须陶胡奴米。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "阮光禄赴山陵，至都，不往殷、刘许，过事便还。诸人相与追之，阮亦知时流必当逐己，乃遄疾而去，至方山不相及。刘尹时为会稽，乃叹曰：“我入当泊安石渚下耳。不敢复近思旷傍，伊便能捉杖打人，不易。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王、刘与桓公共至覆舟山看。酒酣后，刘牵脚加桓公颈。桓公甚不堪，举手拨去。既还，王长史语刘曰：“伊讵可以形色加人不？”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "桓公问桓子野：“谢安石料万石必败，何以不谏？”子野答曰：“故当出于难犯耳！”桓作色曰：“万石挠弱凡才，有何严颜难犯？”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "罗君章曾在人家，主人令与坐上客共语。答曰：“相识已多，不烦复尔。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "韩康伯病，拄杖前庭消摇。见诸谢皆富贵，轰隐交路，叹曰：“此复何异王莽时？”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王文度为桓公长史时，桓为儿求王女，王许咨蓝田。既还，蓝田爱念文度，虽长大犹抱著膝上。文度因言桓求己女膝。蓝田大怒，排文度下膝曰：“恶见，文度已复痴，畏桓温面？兵，那可嫁女与之！”文度还报云：“下官家中先得婚处。”桓公曰：“吾知矣，此尊府君不肯耳。”后桓女遂嫁文度儿。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王子敬数岁时，尝看诸门生樗蒲。见有胜负，因曰：“南风不竞。”门生辈轻其小儿，迺曰：“此郎亦管中窥豹，时见一斑。”子敬瞋目曰：“远惭荀奉倩，近愧刘真长！”遂拂衣而去。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "谢公闻羊绥佳，致意令来，终不肯诣。后绥为太学博士，因事见谢公，公即取以为主簿。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王右军与谢公诣阮公，至门语谢：“故当共推主人。”谢曰：“推人正自难。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "太极殿始成，王子敬时为谢公长史，谢送版，使王题之。王有不平色，语信云：“可掷箸门外。”谢后见王曰：“题之上殿何若？昔魏朝韦诞诸人，亦自为也。”王曰：“魏阼所以不长。”谢以为名言。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王恭欲请江卢奴为长史，晨往诣江，江犹在帐中。王坐，不敢即言。良久乃得及，江不应。直唤人取酒，自饮一碗，又不与王。王且笑且言：“那得独饮？”江云：“卿亦复须邪？”更使酌与王，王饮酒毕，因得自解去。未出户，江叹曰：“人自量，固为难。”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "孝武问王爽：“卿何如卿兄。”王答曰：“风流秀出，臣不如恭，忠孝亦何可以假人！”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "王爽与司马太傅饮酒。太傅醉，呼王为“小子。”王曰：“亡祖长史，与简文皇帝为布衣之交。亡姑、亡姊，伉俪二宫。何小子之有？”", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "张玄与王建武先不相识，后遇于范豫章许，范令二人共语。张因正坐敛衽，王孰视良久，不对。张大失望，便去。范苦譬留之，遂不肯住。范是王之舅，乃让王曰：“张玄，吴士之秀，亦见遇于时，而使至于此，深不可解。”王笑曰：“张祖希若欲相识，自应见诣。”范驰报张，张便束带造之。遂举觞对语，宾主无愧色。", "author": "刘义庆", "source": "《世说新语》·方正", "dynasty": "南北朝", "tags": []}, {"quote": "豫章太守顾邵，是雍之子。邵在郡卒，雍盛集僚属，自围棋。外启信至，而无儿书，虽神气不变，而心了其故。以爪掐掌，血流沾褥。宾客既散，方叹曰：“已无延陵之高，岂可有丧明之责？”于是豁情散哀，颜色自若。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "嵇中散临刑东市，神气不变。索琴弹之，奏广陵散。曲终曰：“袁孝尼尝请学此散，吾靳固不与，广陵散于今绝矣！”太学生三千人上书，请以为师，不许。文王亦寻悔焉。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "夏侯太初尝倚柱作书。时大雨，霹雳破所倚柱，衣服焦然，神色无变，书亦如故。宾客左右，皆跌荡不得住。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王戎七岁，尝与诸小儿游。看道边李树多子折枝。诸儿竞走取之，唯戎不动。人问之，答曰：“树在道边而多子，此必苦李。”取之，信然。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "魏明帝于宣武场上断虎爪牙，纵百姓观之。王戎七岁，亦往看。虎承闲攀栏而吼，其声震地，观者无不辟易颠仆。戎湛然不动，了无恐色。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王戎为侍中，南郡太守刘肇遗筒中笺布五端，戎虽不受，厚报其书。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "裴叔则被收，神气无变，举止自若。求纸笔作书。书成，救者多，乃得免。后位仪同三司。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王夷甫尝属族人事，经时未行，遇于一处饮燕，因语之曰：“近属尊事，那得不行？”族人大怒，便举樏掷其面。夷甫都无言，盥洗毕，牵王丞相臂，与共载去。在车中照镜语丞相曰：“汝看我眼光，迺出牛背上。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "裴遐在周馥所，馥设主人。遐与人围棋，馥司马行酒。遐正戏，不时为饮。司马恚，因曳遐坠地。遐还坐，举止如常，颜色不变，复戏如故。王夷甫问遐“当时何得颜色不异？”答曰：“直是闇当故耳。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "刘庆孙在太傅府，于时人士，多为所构。唯庾子嵩纵心事外，无迹可闲。后以其性俭家富，说太傅令换千万，冀其有吝，于此可乘。太傅于众坐中问庾，庾时颓然已醉，帻坠几上，以头就穿取，徐答云：“下官家故可有两娑千万，随公所取。”于是乃服。后有人向庾道此，庾曰：“可谓以小人之虑，度君子之心。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王夷甫与裴景声志好不同。景声恶欲取之，卒不能回。乃故诣王，肆言极骂，要王答己，欲以分谤。王不为动色，徐曰：“白眼儿遂作。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王夷甫长裴成公四岁，不与相知。时共集一处，皆当时名士，谓王曰：“裴令令望何足计！”王便卿裴。裴曰：“自可全君雅志。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "有往来者云：庾公有东下意。或谓王公：“可潜稍严，以备不虞。”王公曰：“我与元规虽俱王臣，本怀布衣之好。若其欲来，吾角巾径还乌衣，何所稍严。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王丞相主簿欲检校帐下。公语主簿：“欲与主簿周旋，无为知人几案闲事。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "祖士少好财，阮遥集好屐，并恒自经营，同是一累，而未判其得失。人有诣祖，见料视财物。客至，屏当未尽，余两小簏箸背后，倾身障之，意未能平。或有诣阮，见自吹火蜡屐，因叹曰：“未知一生当箸几量屐？”神色闲畅。于是胜负始分。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "许侍中、顾司空俱作丞相从事，尔时已被遇，游宴集聚，略无不同。尝夜至丞相许戏，二人欢极，丞相便命使入己帐眠。顾至晓回转，不得快孰。许上床便咍台大鼾。丞相顾诸客曰：“此中亦难得眠处。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "庾太尉风仪伟长，不轻举止，时人皆以为假。亮有大儿数岁，雅重之质，便自如此，人知是天性。温太真尝隐幔怛之，此儿神色恬然，乃徐跪曰：“君侯何以为此？”论者谓不减亮。苏峻时遇害。或云：“见阿恭，知元规非假。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "郗太傅在京口，遣门生与王丞相书，求女婿。丞相语郗信：“君往东厢，任意选之。”门生归，白郗曰：“王家诸郎，亦皆可嘉，闻来觅婿，咸自矜持。唯有一郎，在床上坦腹卧，如不闻。”郗公云：“正此好！”访之，乃是逸少，因嫁女与焉。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "过江初，拜官，舆饰供馔。羊曼拜丹阳尹，客来蚤者，并得佳设。日晏渐罄，不复及精，随客早晚，不问贵贱。羊固拜临海，竟日皆美供。虽晚至，亦获盛馔。时论以固之丰华，不如曼之真率。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "周仲智饮酒醉，瞋目还面谓伯仁曰：“君才不如弟，而横得重名！”须臾，举蜡烛火掷伯仁。伯仁笑曰：“阿奴火攻，固出下策耳！”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "顾和始为杨州从事。月旦当朝，未入顷，停车州门外。周侯诣丞相，历和车边。和觅虱，夷然不动。周既过，反还，指顾心曰：“此中何所有？”顾搏虱如故，徐应曰：“此中最是难测地。”周侯既入，语丞相曰：“卿州吏中有一令仆才。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "庾太尉与苏峻战，败，率左右十余人，乘小船西奔。乱兵相剥掠，射误中柂工，应弦而倒。举船上咸失色分散，亮不动容，徐曰：“此手那可使箸贼！”众迺安。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "庾小征西尝出未还。妇母阮是刘万安妻，与女上安陵城楼上。俄顷翼归，策良马，盛舆卫。阮语女：“闻庾郎能骑，我何由得见？”妇告翼，翼便为于道开卤簿盘马，始两转，坠马堕地，意色自若。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "宣武与简文、太宰共载，密令人在舆前后鸣鼓大叫。卤簿中惊扰，太宰惶怖求下舆。顾看简文，穆然清恬。宣武语人曰：“朝廷闲故复有此贤。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王劭、王荟共诣宣武，正值收庾希家。荟不自安，逡巡欲去；劭坚坐不动，待收信还，得不定迺出。论者以劭为优。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "桓宣武与郗超议芟夷朝臣，条牒既定，其夜同宿。明晨起，呼谢安、王坦之入，掷疏示之。郗犹在帐内，谢都无言，王直掷还，云：多！宣武取笔欲除，郗不觉窃从帐中与宣武言。谢含笑曰：“郗生可谓入幕宾也。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "谢太傅盘桓东山时，与孙兴公诸人泛海戏。风起浪涌，孙、王诸人色并遽，便唱使还。太傅神情方王，吟啸不言。舟人以公貌闲意说，犹去不止。既风转急，浪猛，诸人皆諠动不坐。公徐云：“如此，将无归！”众人即承响而回。于是审其量，足以镇安朝野。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "桓公伏甲设馔，广延朝士，因此欲诛谢安、王坦之。王甚遽，问谢曰：“当作何计？”谢神意不变，谓文度曰：“晋阼存亡，在此一行。”相与俱前。王之恐状，转见于色。谢之宽容，愈表于貌。望阶趋席，方作洛生咏，讽“浩浩洪流”。桓惮其旷远，乃趣解兵。王、谢旧齐名，于此始判优劣。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "谢太傅与王文度共诣郗超，日旰未得前，王便欲去。谢曰：“不能为性命忍俄顷？”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "支道林还东，时贤并送于征虏亭。蔡子叔前至，坐近林公。谢万石后来，坐小远。蔡暂起，谢移就其处。蔡还，见谢在焉，因合褥举谢掷地，自复坐。谢冠帻倾脱，乃徐起振衣就席，神意甚平，不觉瞋沮。坐定，谓蔡曰：“卿奇人，殆坏我面。”蔡答曰：“我本不为卿面作计。”其后，二人俱不介意。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "郗嘉宾钦崇释道安德问，饷米千斛，修书累纸，意寄殷勤。道安答直云：“损米。”愈觉有待之为烦。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "谢安南免吏部尚书还东，谢太傅赴桓公司马出西，相遇破冈。既当远别，遂停三日共语。太傅欲慰其失官，安南辄引以它端。虽信宿中涂，竟不言及此事。太傅深恨在心未尽，谓同舟曰：“谢奉故是奇士。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "戴公从东出，谢太傅往看之。谢本轻戴，见但与论琴书。戴既无吝色，而谈琴书愈妙。谢悠然知其量。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "谢公与人围棋，俄而谢玄淮上信至。看书竟，默然无言，徐向局。客问淮上利害？答曰：“小儿辈大破贼。”意色举止，不异于常。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王子猷、子敬曾俱坐一室，上忽发火。子猷遽走避，不惶取屐；子敬神色恬然，徐唤左右，扶凭而出，不异平常。世以此定二王神宇。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "符坚游魂近境，谢太傅谓子敬曰：“可将当轴，了其此处。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王僧弥、谢车骑共王小奴许集。僧弥举酒劝谢云：“奉使君一觞。”谢曰：“可尔。”僧弥勃然起，作色曰：“汝故是吴兴溪中钓碣耳！何敢诪张！”谢徐抚掌而笑曰：“卫军，僧弥殊不肃省，乃侵陵上国也。”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "王东亭为桓宣武主簿，既承藉，有美誉，公甚欲其人地为一府之望。初，见谢失仪，而神色自若。坐上宾客即相贬笑。公曰：“不然，观其情貌，必自不凡。吾当试之。”后因月朝阁下伏，公于内走马直出突之，左右皆宕仆，而王不动。名价于是大重，咸云“是公辅器也”。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "太元末，长星见，孝武心甚恶之。夜，华林园中饮酒，举杯属星云：“长星！劝尔一杯酒。自古何时有万岁天子？”", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "殷荆州有所识，作赋，是束皙慢戏之流。殷甚以为有才，语王恭：“适见新文，甚可观。”便于手巾函中出之。王读，殷笑之不自胜。王看竟，既不笑，亦不言好恶，但以如意帖之而已。殷怅然自失。", "author": "刘义庆", "source": "《世说新语》·雅量", "dynasty": "南北朝", "tags": []}, {"quote": "曹公问裴潜曰：“卿昔与刘备共在荆州，卿以备才如何？潜曰：“使居中国，能乱人，不能为治。若乘边守险，足为一方之主。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "晋武帝讲武于宣武场，帝欲偃武修文，亲自临幸，悉召群臣。山公谓不宜尔，因与诸尚书言孙、吴用兵本意。遂究论，举坐无不咨嗟。皆曰：“山少傅乃天下名言。”后诸王骄汰，轻遘祸难，于是寇盗处处蚁合，郡国多以无备，不能制服，遂渐炽盛，皆如公言。时人以谓山涛不学孙、吴，而闇与之理会。王夷甫亦叹云：“公闇与道合。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "王夷甫父乂为平北将军，有公事，使行人论不得。时夷甫在京师，命驾见仆射羊祜、尚书山涛。夷甫时总角，姿才秀异，叙致既快，事加有理，涛甚奇之。既退，看之不辍，乃叹曰：“生儿不当如王夷甫邪？”羊祜曰：“乱天下者，必此子也！”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "潘阳仲见王敦小时，谓曰：“君蜂目已露，但豺声未振耳。必能食人，亦当为人所食。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "石勒不知书，使人读汉书。闻郦食其劝立六国后，刻印将授之，大惊曰：“此法当失，云何得遂有天下？”至留侯谏，乃曰：“赖有此耳！”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "刘越石云：“华彦夏识能不足，强果有余。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "张季鹰辟齐王东曹掾，在洛见秋风起，因思吴中菰菜羹、鲈鱼脍，曰：“人生贵得适意尔，何能羁宦数千里以要名爵！”遂命驾便归。俄而齐王败，时人皆谓为见机。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "诸葛道明初过江左，自名道明，名亚王、庾之下。先为临沂令，丞相谓曰：“明府当为黑头公。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "王平子素不知眉子，曰：“志大其量，终当死坞壁间。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "王大将军始下，杨朗苦谏不从，遂为王致力，乘“中鸣云露车”迳前曰：“听下官鼓音，一进而捷。”王先把其手曰：“事克，当相用为荆州。”既而忘之，以为南郡。王败后，明帝收朗，欲杀之。帝寻崩，得免。后兼三公，署数十人为官属。此诸人当时并无名，后皆被知遇，于时称其知人。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "周伯仁母冬至举酒赐三子曰：“吾本谓度江托足无所。尔家有相，尔等并罗列吾前，复何忧？”周嵩起，长跪而泣曰：“不如阿母言。伯仁为人志大而才短，名重而识闇，好乘人之弊，此非自全之道。嵩性狼抗，亦不容于世。唯阿奴碌碌，当在阿母目下耳！”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "武昌孟嘉作庾太尉州从事，已知名。褚太傅有知人鉴，罢豫章还，过武昌，问庾曰：“闻孟从事佳，今在此不？”庾云：“卿自求之。”褚眄睐良久，指嘉曰：“此君小异，得无是乎？”庾大笑曰：“然！”于时既叹褚之默识，又欣嘉之见赏。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "王仲祖、谢仁祖、刘真长俱至丹阳墓所省殷扬州，殊有确然之志。既反，王、谢相谓曰：“渊源不起，当如苍生何？”深为忧叹。刘曰：“卿诸人真忧渊源不起邪？”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "小庾临终，自表以子园客为代。朝廷虑其不从命，未知所遣，乃共议用桓温。刘尹曰：“使伊去，必能克定西楚，然恐不可复制。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "谢公在东山畜妓，简文曰：“安石必出。既与人同乐，亦不得不与人同忧。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "郗超与谢玄不善。符坚将问晋鼎，既已狼噬梁、岐，又虎视淮阴矣。于时朝议遣玄北讨，人间颇有异同之论。唯超曰：“是必济事。吾昔尝与共在桓宣武府，见使才皆尽，虽履屐之间，亦得其任。以此推之，容必能立勋。”元功既举，时人咸叹超之先觉，又重其不以爱憎匿善。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "韩康伯与谢玄亦无深好。玄北征后，巷议疑其不振。康伯曰：“此人好名，必能战。”玄闻之甚忿，常于众中厉色曰：“丈夫提千兵，入死地，以事君亲故发，不得复云为名。”", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "郗超与傅瑗周旋，瑗见其二子并总发。超观之良久，谓瑗曰：“小者才名皆胜，然保卿家，终当在兄。”即傅亮兄弟也。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "王恭随父在会稽，王大自都来拜墓。恭暂往墓下看之，二人素善，遂十余日方还。父问恭：“何故多日？”对曰：“与阿大语，蝉连不得归。”因语之曰：“恐阿大非尔之友。”终乖爱好，果如其言。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "车胤父作南平郡功曹，太守王胡之避司马无忌之难，置郡于酆阴。是时胤十余岁，胡之每出，尝于篱中见而异焉。谓胤父曰：“此儿当致高名。”后游集，恒命之。胤长，又为桓宣武所知。清通于多士之世，官至选曹尚书。", "author": "刘义庆", "source": "《世说新语》·识鉴", "dynasty": "南北朝", "tags": []}, {"quote": "陈仲举尝叹曰：“若周子居者，真治国之器。譬诸宝剑，则世之干将。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "世目李元礼：“谡谡如劲松下风。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢子微见许子将兄弟曰：“平舆之渊，有二龙焉。”见许子政弱冠之时，叹曰：“若许子政者，有干国之器。正色忠謇，则陈仲举之匹；伐恶退不肖，范孟博之风。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "公孙度目邴原：所谓云中白鹤，非燕雀之网所能罗也。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "钟士季目王安丰：阿戎了了解人意。谓裴公之谈，经日不竭。吏部郎阙，文帝问其人于钟会。会曰：“裴楷清通，王戎简要，皆其选也。”于是用裴。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王浚冲、裴叔则二人，总角诣钟士季。须臾去后，客问钟曰：“向二童何如？”钟曰：“裴楷清通，王戎简要。后二十年，此二贤当为吏部尚书，冀尔时天下无滞才。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谚曰：“后来领袖有裴秀。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "裴令公目夏侯太初：“肃肃如入廊庙中，不修敬而人自敬。”一曰：“如入宗庙，琅琅但见礼乐器。见钟士季，如观武库，但睹矛戟。见傅兰硕，江廧靡所不有。见山巨源，如登山临下，幽然深远。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "羊公还洛，郭奕为野王令。羊至界，遣人要之。郭便自往。既见，叹曰：“羊叔子何必减郭太业！”复往羊许，小悉还，又叹曰：“羊叔子去人远矣！”羊既去，郭送之弥日，一举数百里，遂以出境免官。复叹曰：“羊叔子何必减颜子！”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王戎目山巨源：“如璞玉浑金，人皆钦其宝，莫知名其器。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "羊长和父繇，与太傅祜同堂相善，仕至车骑掾。蚤卒。长和兄弟五人，幼孤。祜来哭，见长和哀容举止，宛若成人，乃叹曰：“从兄不亡矣！”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "山公举阮咸为吏部郎，目曰：“清真寡欲，万物不能移也。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王戎目阮文业：“清伦有鉴识，汉元以来，未有此人。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "武元夏目裴、王曰：“戎尚约，楷清通。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾子嵩目和峤：“森森如千丈松，虽磊砢有节目，施之大厦，有栋梁之用。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王戎云：“太尉神姿高彻，如瑶林琼树，自然是风尘外物。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "张华见褚陶，语陆平原曰：“君兄弟龙跃云津，顾彦先凤鸣朝阳。谓东南之宝已尽，不意复见褚生。”陆曰：“公未睹不鸣不跃者耳！”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "人问王夷甫：“山巨源义理何如？是谁辈？”王曰：“此人初不肯以谈自居，然不读老、庄，时闻其咏，往往与其旨合。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "洛中雅雅有三嘏：刘粹字纯嘏，宏字终嘏，漠字冲嘏，是亲兄弟。王安丰甥，并是王安丰女婿。宏，真长祖也。洛中铮铮冯惠卿，名荪，是播子。荪与邢乔俱司徒李胤外孙，及胤子顺并知名。时称：“冯才清，李才明，纯粹邢。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "卫伯玉为尚书令，见乐广与中朝名士谈议，奇之曰：“自昔诸人没已来，常恐微言将绝。今乃复闻斯言于君矣！”命子弟造之曰：“此人，人之水镜也，见之若披云雾睹青天。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王太尉曰：“见裴令公精明朗然，笼盖人上，非凡识也。若死而可作，当与之同归。”或云王戎语。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王夷甫自叹：“我与乐令谈，未尝不觉我言为烦。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "郭子玄有俊才，能言老、庄。庾敱尝称之，每曰：“郭子玄何必减庾子嵩！”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王平子目太尉：“阿兄形似道，而神锋太俊。”太尉答曰：“诚不如卿落落穆穆。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "太傅有三才：刘庆孙长才，潘阳仲大才，裴景声清才。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "林下诸贤，各有俊才子。籍子浑，器量弘旷。康子绍，清远雅正。涛子简，疏通高素。咸子瞻，虚夷有远志。瞻弟孚，爽朗多所遗。秀子纯、悌，并令淑有清流。戎子万子，有大成之风，苗而不秀。唯伶子无闻。凡此诸子，唯瞻为冠，绍、简亦见重当世。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾子躬有废疾，甚知名。家在城西，号曰城西公府。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王夷甫语乐令：“名士无多人，故当容平子知。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王太尉云：“郭子玄语议如悬河写水，注而不竭。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "司马太傅府多名士，一时俊异。庾文康云：“见子嵩在其中，常自神王。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "太傅东海王镇许昌，以王安期为记室参军，雅相知重。敕世子毗曰：“夫学之所益者浅，体之所安者深。闲习礼度，不如式瞻仪形。讽味遗言，不如亲承音旨。王参军人伦之表，汝其师之！”或曰：“王、赵、邓三参军，人伦之表，汝其师之！”谓安期、邓伯道、赵穆也。袁宏作名士传直云王参军。或云赵家先犹有此本。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾太尉少为王眉子所知。庾过江，叹王曰：“庇其宇下，使人忘寒暑。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢幼舆曰：“友人王眉子清通简畅，嵇延祖弘雅劭长，董仲道卓荦有致度。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王公目太尉：“岩岩清峙，壁立千仞。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾太尉在洛下，问讯中郎。中郎留之云：“诸人当来。”寻温元甫、刘王乔、裴叔则俱至，酬酢终日。庾公犹忆刘、裴之才俊，元甫之清中。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "蔡司徒在洛，见陆机兄弟住参佐廨中，三间瓦屋，士龙住东头，士衡住西头。士龙为人，文弱可爱。士衡长七尺余，声作钟声，言多慷慨。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史是庾子躬外孙，丞相目子躬云：“入理泓然，我已上人。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾太尉目庾中郎：家从谈谈之许。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾公目中郎：“神气融散，差如得上。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "刘琨称祖车骑为朗诣，曰：“少为王敦所叹。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "时人目庾中郎：“善于托大，长于自藏。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王平子迈世有俊才，少所推服。每闻卫玠言，辄叹息绝倒。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王大将军与元皇表云：“舒风概简正，允作雅人，自多于邃。最是臣少所知拔。中间夷甫、澄见语：‘卿知处明、茂弘。茂弘已有令名，真副卿清论；处明亲疏无知之者，吾常以卿言为意，殊未有得，恐已悔之？’臣慨然曰：‘君以此试，顷来始乃有称之者。’言常人正自患知之使过，不知使负实。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "周侯于荆州败绩，还，未得用。王丞相与人书曰：“雅流弘器，何可得遗？”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "时人欲题目高坐而未能。桓廷尉以问周侯，周侯曰：“可谓卓朗。”桓公曰：“精神渊箸。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王大将军称其儿云：“其神候似欲可。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "卞令目叔向：“朗朗如百间屋。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王敦为大将军，镇豫章。卫玠避乱，从洛投敦，相见欣然，谈话弥日。于时谢鲲为长史，敦谓鲲曰：“不意永嘉之中，复闻正始之音。阿平若在，当复绝倒。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王平子与人书，称其儿：“风气日上，足散人怀。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "胡毋彦国吐佳言如屑，后进领袖。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王丞相云：“刁玄亮之察察，戴若思之岩岩，卞望之之峰距。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "大将军语右军：“汝是我佳子弟，当不减阮主簿。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "世目周侯：嶷如断山。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王丞相招祖约夜语，至晓不眠。明旦有客，公头鬓未理，亦小倦。客曰：“公昨如是，似失眠。”公曰：“昨与士少语，遂使人忘疲。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王大将军与丞相书，称杨朗曰：“世彦识器理致，才隐明断，既为国器，且是杨侯淮之子。位望殊为陵迟，卿亦足与之处。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "何次道往丞相许，丞相以麈尾指坐呼何共坐曰：“来！来！此是君坐。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "丞相治杨州廨舍，按行而言曰：“我正为次道治此尔！”何少为王公所重，故屡发此叹。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王丞相拜司徒而叹曰：“刘王乔若过江，我不独拜公。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王蓝田为人晚成，时人乃谓之痴。王丞相以其东海子，辟为掾。常集聚，王公每发言，众人竞赞之。述于末坐曰：“主非尧、舜，何得事事皆是？”丞相甚相叹赏。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "世目杨朗：“沉审经断。”蔡司徒云：“若使中朝不乱，杨氏作公方未已。”谢公云：“朗是大才。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "刘万安即道真从子。庾公所谓“灼然玉举”。又云：“千人亦见，百人亦见。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾公为护军，属桓廷尉觅一佳吏，乃经年。桓后遇见徐宁而知之，遂致于庾公曰：“人所应有，其不必有；人所应无，己不必无。真海岱清士。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "桓茂伦云：“褚季野皮里阳秋。”谓其裁中也。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "何次道尝送东人，瞻望见贾宁在后轮中，曰：“此人不死，终为诸侯上客。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "世称“庾文康为丰年玉，稚恭为荒年谷”。庾家论云是文康称“恭为荒年谷，庾长仁为丰年玉。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "世目“杜弘治标鲜，季野穆少”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "有人目杜弘治：“标鲜清令，盛德之风，可乐咏也。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾公云：“逸少国举。”故庾倪为碑文云：“拔萃国举。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "庾稚恭与桓温书，称“刘道生日夕在事，大小殊快。义怀通乐，既佳，且足作友，正实良器，推此与君，同济艰不者也。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王蓝田拜扬州，主簿请讳，教云：“亡祖先君，名播海内，远近所知。内讳不出于外，余无所讳。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "萧中郎，孙丞公妇父。刘尹在抚军坐，时拟为太常，刘尹云：“萧祖周不知便可作三公不？自此以还，无所不堪。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢太傅未冠，始出西，诣王长史，清言良久。去后，苟子问曰：“向客何如尊？”长史曰：“向客亹亹，为来逼人。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王右军语刘尹：“故当共推安石。”刘尹曰：“若安石东山志立，当与天下共推之。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公称蓝田：“掇皮皆真。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "桓温行经王敦墓边过，望之云：“可儿！可儿！”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "殷中军道王右军云：“逸少清贵人。吾于之甚至，一时无所后。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王仲祖称殷渊源：“非以长胜人，处长亦胜人。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王司州与殷中军语，叹云：“己之府奥，蚤已倾写而见，殷陈势浩汗，众源未可得测。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史谓林公：“真长可谓金玉满堂。”林公曰：“金玉满堂，复何为简选？”王曰：“非为简选，直致言处自寡耳。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史道江道群：“人可应有，乃不必有；人可应无，己必无。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "会稽孔沈、魏顗、虞球、虞存、谢奉，并是四族之俊，于时之桀。孙兴公目之曰：“沈为孔家金，顗为魏家玉，虞为长、琳宗，谢为弘道伏。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王仲祖、刘真长造殷中军谈，谈竟，俱载去。刘谓王曰：“渊源真可。”王曰：“卿故堕其云雾中。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "刘尹每称王长史云：“性至通，而自然有节。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王右军道谢万石“在林泽中，为自遒上”。叹林公“器朗神俊”。道祖士少“风领毛骨，恐没世不复见如此人”。道刘真长“标云柯而不扶疏”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "简文目庾赤玉：“省率治除。”谢仁祖云：“庾赤玉胸中无宿物。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "殷中军道韩太常曰：“康伯少自标置，居然是出群器。及其发言遣辞，往往有情致。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "简文道王怀祖：“才既不长，于荣利又不淡；直以真率少许，便足对人多多许。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "林公谓王右军云：“长史作数百语，无非德音，如恨不苦。”王曰：“长史自不欲苦物。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "殷中军与人书，道谢万“文理转遒，成殊不易”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史云：“江思悛思怀所通，不翅儒域。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "许玄度送母，始出都，人问刘尹：“玄度定称所闻不？”刘曰：“才情过于所闻。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "阮光禄云：“王家有三年少：右军、安期、长豫。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公道豫章：“若遇七贤，必自把臂入林。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史叹林公：“寻微之功，不减辅嗣。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "殷渊源在墓所几十年。于时朝野以拟管、葛，起不起，以卜江左兴亡。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "殷中军道右军：“清鉴贵要。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢太傅为桓公司马，桓诣谢，值谢梳头，遽取衣帻，桓公云：“何烦此。”因下共语至暝。既去，谓左右曰：“颇曾见如此人不？”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公作宣武司马，属门生数十人于田曹中郎赵悦子。悦子以告宣武，宣武云：“且为用半。”赵俄而悉用之，曰：“昔安石在东山，缙绅敦逼，恐不豫人事；况今自乡选，反违之邪？”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "桓宣武表云：“谢尚神怀挺率，少致民誉。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "世目谢尚为令达，阮遥集云：“清畅似达。”或云：“尚自然令上。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "桓大司马病。谢公往省病，从东门入。桓公遥望，叹曰：“吾门中久不见如此人！”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "简文目敬豫为“朗豫”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "孙兴公为庾公参军，共游白石山。卫君长在坐，孙曰：“此子神情都不关山水，而能作文。”庾公曰：“卫风韵虽不及卿诸人，倾倒处亦不近。”孙遂沐浴此言。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王右军目陈玄伯：“垒块有正骨。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史云：“刘尹知我，胜我自知。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王、刘听林公讲，王语刘曰：“向高坐者，故是凶物。”复东听，王又曰：“自是(金本)釪后王、何人也。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "许玄度言：“琴赋所谓‘非至精者，不能与之析理’。刘尹其人；‘非渊静者，不能与之闲止’，简文其人。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "魏隐兄弟，少有学义，总角诣谢奉。奉与语，大说之，曰：“大宗虽衰，魏氏已复有人。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "简文云：“渊源语不超诣简至；然经纶思寻处，故有局陈。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "初，法汰北来未知名，王领军供养之。每与周旋，行来往名胜许，辄与俱。不得汰，便停车不行。因此名遂重。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史与大司马书，道渊源“识致安处，足副时谈。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公云：“刘尹语审细。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "桓公语嘉宾：“阿源有德有言，向使作令仆，足以仪刑百揆。朝廷用违其才耳。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "简文语嘉宾：“刘尹语末后亦小异，回复其言，亦乃无过。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "孙兴公、许玄度共在白楼亭，共商略先往名达。林公既非所关，听讫云：“二贤故自有才情。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王右军道东阳“我家阿林，章清太出”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王长史与刘尹书，道渊源“触事长易”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢中郎云：“王修载乐托之性，出自门风。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "林公云：“王敬仁是超悟人。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "刘尹先推谢镇西，谢后雅重刘曰：“昔尝北面。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢太傅称王修龄曰：“司州可与林泽游。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谚曰：“杨州独步王文度，后来出人郤嘉宾。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "人问王长史江虨兄弟群从，王答曰：“诸江皆复足自生活。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢太傅道安北：“见之乃不使人厌，然出户去，不复使人思。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公云：“司州造胜遍决。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "刘尹云：“见何次道饮酒，使人欲倾家酿。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢太傅语真长：“阿龄于此事，故欲太厉。”刘曰：“亦名士之高操者。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王子猷说：“世目士少为朗，我家亦以为彻朗。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公云：“长史语甚不多，可谓有令音。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢镇西道敬仁“文学镞镞，无能不新”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "刘尹道江道群“不能言而能不言”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "林公云：“见司州警悟交至，使人不得住，亦终日忘疲。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "世称：“苟子秀出，阿兴清和。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "简文云：“刘尹茗柯有实理。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢胡儿作著作郎，尝作王堪传。不谙堪是何似人，咨谢公。谢公答曰：“世胄亦被遇。堪，烈之子，阮千里姨兄弟，潘安仁中外。安仁诗所谓‘子亲伊姑，我父唯舅’。是许允婿。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢太傅重邓仆射，常言“天地无知，使伯道无儿”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公与王右军书曰：“敬和栖托好佳。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "吴四姓旧目云：“张文、朱武、陆忠、顾厚。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公语王孝伯：“君家蓝田，举体无常人事。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "许掾尝诣简文，尔夜风恬月朗，乃共作曲室中语。襟怀之咏，偏是许之所长。辞寄清婉，有逾平日。简文虽契素，此遇尤相咨嗟。不觉造膝，共叉手语，达于将旦。既而曰：“玄度才情，故未易多有许。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "殷允出西，郗超与袁虎书云：“子思求良朋，托好足下，勿以开美求之。”世目袁为“开美”，故子敬诗曰：“袁生开美度。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢车骑问谢公：“真长性至峭，何足乃重？”答曰：“是不见耳！阿见子敬，尚使人不能已。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢公领中书监，王东亭有事应同上省，王后至，坐促，王、谢虽不通，太傅犹敛膝容之。王神意闲畅，谢公倾目。还谓刘夫人曰：“向见阿瓜，故自未易有。虽不相关，正是使人不能已已。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王子敬语谢公：“公故萧洒。”谢曰：“身不萧洒。君道身最得，身正自调畅。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "谢车骑初见王文度曰：“见文度虽萧洒相遇，其复愔愔竟夕。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "范豫章谓王荆州：“卿风流俊望，真后来之秀。”王曰：“不有此舅，焉有此甥？”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "子敬与子猷书，道“兄伯萧索寡会，遇酒则酣畅忘反，乃自可矜”。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "张天锡世雄凉州，以力弱诣京师，虽远方殊类，亦边人之桀也。闻皇京多才，钦羡弥至。犹在渚住，司马著作往诣之。言容鄙陋，无可观听。天锡心甚悔来，以遐外可以自固。王弥有俊才美誉，当时闻而造焉。既至，天锡见其风神清令，言话如流，陈说古今，无不贯悉。又谙人物氏族，中来皆有证据。天锡讶服。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王恭始与王建武甚有情，后遇袁悦之间，遂致疑隙。然每至兴会，故有相思。时恭尝行散至京口谢堂，于时清露晨流，新桐初引，恭目之曰：“王大故自濯濯。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "司马太傅为二王目曰：“孝伯亭亭直上，阿大罗罗清疏。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "王恭有清辞简旨，能叙说，而读书少，颇有重出。有人道孝伯常有新意，不觉为烦。", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "殷仲堪丧后，桓玄问仲文：“卿家仲堪，定是何似人？”仲文曰：“虽不能休明一世，足以映彻九泉。”", "author": "刘义庆", "source": "《世说新语》·赏誉", "dynasty": "南北朝", "tags": []}, {"quote": "汝南陈仲举，颍川李元礼二人，共论其功德，不能定先后。蔡伯喈评之曰：“陈仲举强于犯上，李元礼严于摄下。犯上难，摄下易。”仲举遂在三君之下，元礼居八俊之上。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "庞士元至吴，吴人并友之。见陆绩、顾劭、全琮而为之目曰：“陆子所谓驽马有逸足之用，顾子所谓驽牛可以负重致远。”或问：“如所目，陆为胜邪？”曰：“驽马虽精速，能致一人耳。驽牛一日行百里，所致岂一人哉？”吴人无以难。“全子好声名，似汝南樊子昭。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "顾劭尝与庞士元宿语，问曰：“闻子名知人，吾与足下孰愈？”曰：“陶冶世俗，与时浮沉，吾不如子；论王霸之余策，览倚仗之要害，吾似有一日之长。”劭亦安其言。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "诸葛瑾弟亮及从弟诞，并有盛名，各在一国。于时以为“蜀得其龙，吴得其虎，魏得其狗”。诞在魏与夏侯玄齐名；瑾在吴，吴朝服其弘量。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "司马文王问武陔：“陈玄伯何如其父司空？”陔曰：“通雅博畅，能以天下声教为己任者，不如也。明练简至，立功立事，过之。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "冀州刺史杨淮二子乔与髦，俱总角为成器。淮与裴頠、乐广友善，遣见之。頠性弘方，爱乔之有高韵，谓淮曰：“乔当及卿，髦小减也。”广性清淳，爱髦之有神检，谓淮曰：“乔自及卿，然髦尤精出。”淮笑曰：“我二儿之优劣，乃裴、乐之优劣。”论者评之：以为乔虽高韵，而检不匝；乐言为得。然并为后出之俊。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘令言始入洛，见诸名士而叹曰：“王夷甫太解明，乐彦辅我所敬，张茂先我所不解，周弘武巧于用短，杜方叔拙于用长。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王夷甫云：“闾丘冲，优于满奋、郝隆。此三人并是高才，冲最先达。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王夷甫以王东海比乐令，故王中郎作碑云：“当时标榜，为乐广之俪。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "庾中郎与王平子鴈行。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王大将军在西朝时，见周侯辄扇障面不得住。后度江左，不能复尔。王叹曰：“不知我进，伯仁退？”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "会稽虞(马斐)，元皇时与桓宣武同侠，其人有才理胜望。王丞相尝谓(马斐)曰：“孔愉有公才而无公望，丁潭有公望而无公才，兼之者其在卿乎？”(马斐)未达而丧。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "明帝问周伯仁：“卿自谓何如郗鉴？”周曰：“鉴方臣，如有功夫。”复问郗。郗曰：“周顗比臣，有国士门风。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王大将军下，庾公问：“卿有四友，何者是？”答曰：“君家中郎，我家太尉、阿平、胡毋彦国。阿平故当最劣。”庾曰：“似未肯劣。”庾又问：“何者居其右？”王曰：“自有人。”又问：“何者是？”王曰：“噫！其自有公论。”左右蹑公，公乃止。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "人问丞相：“周侯何如和峤？”答曰：“长舆嵯櫱。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "明帝问谢鲲：“君自谓何如庾亮？”答曰：“端委庙堂，使百僚准则，臣不如亮。一丘一壑，自谓过之。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王丞相二弟不过江，曰颍，曰敞。时论以颍比邓伯道，敞比温忠武。议郎、祭酒者也。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "明帝问周侯：“论者以卿比郗鉴，云何？”周曰：“陛下不须牵顗比。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王丞相云：“顷下论以我比安期、千里。亦推此二人。唯共推太尉，此君特秀。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "宋袆曾为王大将军妾，后属谢镇西。镇西问袆：“我何如王？”答曰：“王比使君，田舍、贵人耳！”镇西妖冶故也。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "明帝问周伯仁：“卿自谓何如庾元规？”对曰：“萧条方外，亮不如臣；从容廊庙，臣不如亮。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王丞相辟王蓝田为掾，庾公问丞相：“蓝田何似？”王曰：“真独简贵，不减父祖；然旷澹处，故当不如尔。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "卞望之云：“郗公体中有三反：方于事上，好下佞己，一反。治身清贞，大脩计校，二反。自好读书，憎人学问，三反。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "世论温太真，是过江第二流之高者。时名辈共说人物，第一将尽之闲，温常失色。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王丞相云：“见谢仁祖之令人得上。与何次道语，唯举手指地曰：‘正自尔馨！’”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "何次道为宰相，人有讥其信任不得其人。阮思旷慨然曰：“次道自不至此。但布衣超居宰相之位，可恨！唯此一条而已。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "郗司空家有伧奴，知及文章，事事有意。王右军向刘尹称之。刘问“何如方回？”王曰：“此正小人有意向耳！何得便比方回？”刘曰：“若不如方回，故是常奴耳！”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "时人道阮思旷：“骨气不及右军，简秀不如真长，韶润不如仲祖，思致不如渊源，而兼有诸人之美。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "简文云：“何平叔巧累于理，稽叔夜俊伤其道。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "时人共论晋武帝出齐王之与立惠帝，其失孰多？多谓立惠帝为重。桓温曰：“不然，使子继父业，弟承家祀，有何不可？”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "人问殷渊源：“当世王公以卿比裴叔道，云何？”殷曰：“故当以识通暗处。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "抚军问殷浩：“卿定何如裴逸民？”良久答曰：“故当胜耳。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "桓公少与殷侯齐名，常有竞心。桓问殷：“卿何如我？”殷云：“我与我周旋久，宁作我。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "桓大司马下都，问真长曰：“闻会稽王语奇进，尔邪？”刘曰：“极进，然故是第二流中人耳！”桓曰：“第一流复是谁？”刘曰：“正是我辈耳！”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "殷侯既废，桓公语诸人曰：“少时与渊源共骑竹马，我弃去，己辄取之，故当出我下。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "人问抚军：“殷浩谈竟何如？”答曰：“不能胜人，差可献酬群心。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "简文云：“谢安南清令不如其弟，学义不及孔岩，居然自胜。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "未废海西公时，王元琳问桓元子：“箕子、比干，迹异心同，不审明公孰是孰非？”曰：“仁称不异，宁为管仲。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘丹阳、王长史在瓦官寺集，桓护军亦在坐，共商略西朝及江左人物。或问：“杜弘治何如卫虎？”桓答曰：“弘治肤清，卫虎奕奕神令。”王、刘善其言。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘尹抚王长史背曰：“阿奴比丞相，但有都长。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘尹、王长史同坐，长史酒酣起舞。刘尹曰：“阿奴今日不复减向子期。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "桓公问孔西阳：“安石何如仲文？”孔思未对，反问公曰：“何如？”答曰：“安石居然不可陵践其处，故乃胜也。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王脩龄问王长史：“我家临川，何如卿家宛陵？”长史未答，脩龄曰：“临川誉贵。”长史曰：“宛陵未为不贵。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘尹至王长史许清言，时苟子年十三，倚床边听。既去，问父曰：“刘尹语何如尊？”长史曰：“韶音令辞，不如我；往辄破的，胜我。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "谢万寿春败后，简文问郗超：“万自可败，那得乃尔失士卒情？”超曰：“伊以率任之性，欲区别智勇。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘尹谓谢仁祖曰：“自吾有四友，门人加亲。”谓许玄度曰：“自吾有由，恶言不及于耳。”二人皆受而不恨。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "世目殷中军：“思纬淹通，比羊叔子。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "有人问谢安石、王坦之优劣于桓公。桓公停欲言，中悔曰：“卿喜传人语，不能复语卿。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王中郎尝问刘长沙曰：“我何如苟子？”刘答曰：“卿才乃当不胜苟子，然会名处多。”王笑曰：“痴！”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "支道林问孙兴公：“君何如许掾？”孙曰：“高情远致，弟子蚤已服膺；一吟一咏，许将北面。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王右军问许玄度：“卿自言何如安石？”许未答，王因曰：“安石故相为雄，阿万当裂眼争邪？”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘尹云：“人言江虨田舍，江乃自田宅屯。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "谢公云：“金谷中苏绍最胜。”绍是石崇姊夫，苏则孙，愉子也。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "刘尹目庾中郎：“虽言不愔愔似道，突兀差可以拟道。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "孙承公云：“谢公清于无奕，润于林道。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "或问林公：“司州何如二谢？”林公曰：“故当攀安提万。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "郗嘉宾道谢公：“造膝虽不深彻，而缠绵纶至。”又曰：“右军诣嘉宾。”嘉宾闻之云：“不得称诣，政得谓之朋耳！”谢公以嘉宾言为得。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "庾道季云：“思理伦和，吾愧康伯；志力强正，吾愧文度。自此以还，吾皆百之。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王僧恩轻林公，蓝田曰：“勿学汝兄，汝兄自不如伊。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "简文问孙兴公：“袁羊何似？”答曰：“不知者不负其才；知之者无取其体。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "蔡叔子云：“韩康伯虽无骨干，然亦肤立。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "郗嘉宾问谢太傅曰：“林公谈何如嵇公？”谢云：“嵇公勤著脚，裁可得去耳。”又问：“殷何如支？”谢曰：“正尔有超拔，支乃过殷。然亹亹论辩，恐殷欲制支。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "庾道季云：“廉颇、蔺相如虽千载上死人，懔懔恒如有生气。曹蜍、李志虽见在，厌厌如九泉下人。人皆如此，便可结绳而治，但恐狐狸貒貉啖尽。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "卫君长是萧祖周妇兄，谢公问孙僧奴：“君家道卫君长云何？”孙曰：“云是世业人。”谢曰：“殊不尔，卫自是理义人。”于时以比殷洪远。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王子敬问谢公：“林公何如庾公？”谢殊不受，答曰：“先辈初无论，庾公自足没林公。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "谢遏诸人共道竹林优劣，谢公云：“先辈初不臧贬七贤。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "有人以王中郎比车骑，车骑闻之曰：“伊窟窟成就。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "谢太傅谓王孝伯：“刘尹亦奇自知，然不言胜长史。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王黄门兄弟三人俱诣谢公，子猷、子重多说俗事，子敬寒温而已。既出，坐客问谢公：“向三贤孰愈？”谢公曰：“小者最胜。”客曰：“何以知之？”谢公曰：“吉人之辞寡，躁人之辞多，推此知之。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "谢公问王子敬：“君书何如君家尊？”答曰：“固当不同。”公曰：“外人论殊不尔。”王曰：“外人那得知？”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王孝伯问谢太傅：“林公何如长史？”太傅曰：“长史韶兴。”问：“何如刘尹？”谢曰：“噫！刘尹秀。”王曰：“若如公言，并不如此二人邪？”谢云：“身意正尔也。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "人有问太傅：“子敬可是先辈谁比？”谢曰：“阿敬近撮王、刘之标。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "谢公语孝伯：“君祖比刘尹，故为得逮。”孝伯云：“刘尹非不能逮，直不逮。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "袁彦伯为吏部郎，子敬与郗嘉宾书曰：“彦伯已入，殊足顿兴往之气。故知捶挞自难为人，冀小却，当复差耳。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王子猷、子敬兄弟共赏高士传人及赞。子敬赏井丹高洁，子猷云：“未若长卿慢世。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "有人问袁侍中曰：“殷仲堪何如韩康伯？”答曰：“理义所得，优劣乃复未辨；然门庭萧寂，居然有名士风流，殷不及韩。”故殷作诔云：“荆门昼掩，闲庭晏然。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王子敬问谢公：“嘉宾何如道季？”答曰：“道季诚复钞撮清悟，嘉宾故自上。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王珣疾，临困，问王武冈曰：“世论以我家领军比谁？”武冈曰：“世以比王北中郎。”东亭转卧向壁，叹曰：“人固不可以无年！”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王孝伯道谢公：“浓至。”又曰：“长史虚，刘尹秀，谢公融。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "王孝伯问谢公：“林公何如右军？”谢曰：“右军胜林公，林公在司州前亦贵彻。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "桓玄为太傅，大会，朝臣毕集。坐裁竟，问王桢之曰：“我何如卿第七叔？”于时宾客为之咽气。王徐徐答曰：“亡叔是一时之标，公是千载之英。”一坐欢然。", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "桓玄问刘太常曰：“我何如谢太傅？”刘答曰：“公高，太傅深。”又曰：“何如贤舅子敬？”答曰：“樝、梨、橘、柚，各有其美。”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "旧以桓谦比殷仲文。桓玄时，仲文入，桓于庭中望见之，谓同坐曰：“我家中军，那得及此也！”", "author": "刘义庆", "source": "《世说新语》·品藻", "dynasty": "南北朝", "tags": []}, {"quote": "汉武帝乳母尝于外犯事，帝欲申宪，乳母求救东方朔。朔曰：“此非唇舌所争，尔必望济者，将去时但当屡顾帝，慎勿言！此或可万一冀耳。”乳母既至，朔亦侍侧，因谓曰：“汝痴耳！帝岂复忆汝乳哺时恩邪？”帝虽才雄心忍，亦深有情恋，乃凄然愍之，即敕免罪。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "京房与汉元帝共论，因问帝：“幽、厉之君何以亡？所任何人？”答曰：“其任人不忠。”房曰：“知不忠而任之，何邪？”曰：“亡国之君，各贤其臣，岂知不忠而任之？”房稽首曰：“将恐今之视古，亦犹后之视今也。”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "陈元方遭父丧，哭泣哀恸，躯体骨立。其母愍之，窃以锦被蒙上。郭林宗吊而见之，谓曰：“卿海内之俊才，四方是则，如何当丧，锦被蒙上？孔子曰：‘衣夫锦也，食夫稻也，于汝安乎？’吾不取也！”奋衣而去。自后宾客绝百所日。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "孙休好射雉，至其时则晨去夕反。群臣莫不止谏：“此为小物，何足甚耽？”休曰：“虽为小物，耿介过人，朕所以好之。”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "孙皓问丞相陆凯曰：“卿一宗在朝有几人？”陆曰：“二相、五侯、将军十余人。”皓曰：“盛哉！”陆曰：“君贤臣忠，国之盛也。父慈子孝，家之盛也。今政荒民弊，覆亡是惧，臣何敢言盛！”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "何晏、邓扬令管辂作卦，云：“不知位至三公不？”卦成，辂称引古义，深以戒之。扬曰：“此老生之常谈。”晏曰：“知几其神乎！古人以为难。交疏吐诚，今人以为难。今君一面尽二难之道，可谓‘明德惟馨’。诗不云乎：‘中心藏之，何日忘之！’”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "晋武帝既不悟太子之愚，必有传后意。诸名臣亦多献直言。帝尝在陵云台上坐，卫瓘在侧，欲申其怀，因如醉跪帝前，以手抚床曰：“此坐可惜。”帝虽悟，因笑曰：“公醉邪？”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "王夷甫妇郭泰宁女，才拙而性刚，聚敛无厌，干豫人事。夷甫患之而不能禁。时其乡人幽州刺史李阳，京都大侠，犹汉之楼护，郭氏惮之。夷甫骤谏之，乃曰：“非但我言卿不可，李阳亦谓卿不可。”郭氏小为之损。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "王夷甫雅尚玄远，常嫉其妇贪浊，口未尝言“钱”字。妇欲试之，令婢以钱绕床，不得行。夷甫晨起，见钱阂行，呼婢曰：“举却阿堵物。”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "元帝过江犹好酒，王茂弘与帝有旧，常流涕谏。帝许之，命酌酒，一酣，从是遂断。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "郗太尉晚节好谈，既雅非所经，而甚矜之。后朝觐，以王丞相末年多可恨，每见，必欲苦相规诫。王公知其意，每引作它言。临还镇，故命驾诣丞相。丞相翘须厉色，上坐便言：“方当乖别，必欲言其所见。”意满口重，辞殊不流。王公摄其次曰：“后面未期，亦欲尽所怀，愿公勿复谈。”郗遂大瞋，冰衿而出，不得一言。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "王丞相为扬州，遣八部从事之职。顾和时为下传还，同时俱见。诸从事各奏二千石官长得失，至和独无言。王问顾曰：“卿何所闻？”答曰：“明公作辅，宁使网漏吞舟，何缘采听风闻，以为察察之政？”丞相咨嗟称佳，诸从事自视缺然也。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "陆玩拜司空，有人诣之，索美酒，得，便自起，泻箸梁柱间地，祝曰：“当今乏才，以尔为柱石之用，莫倾人栋梁。”玩笑曰：“戢卿良箴。”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "小庾在荆州，公朝大会，问诸僚佐曰：“我欲为汉高、魏武何如？”一坐莫答，长史江虨曰：“愿明公为桓、文之事，不愿作汉高、魏武也。”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "罗君章为桓宣武从事，谢镇西作江夏，往检校之。罗既至，初不问郡事；径就谢数日，饮酒而还。桓公问有何事？君章云：“不审公谓谢尚何似人？”桓公曰：“仁祖是胜我许人。”君章云：“岂有胜公人而行非者，故一无所问。”桓公奇其意而不责也。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "王右军与王敬仁、许玄度并善。二人亡后，右军为论议更克。孔岩诫之曰：“明府昔与王、许周旋有情，及逝没之后，无慎终之好，民所不取。”右军甚愧。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "谢中郎在寿春败，临奔走，犹求玉帖镫。太傅在军，前后初无损益之言。尔日犹云：“当今岂须烦此？”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "王大语东亭：“卿乃复论成不恶，那得与僧弥戏！”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "殷觊病困，看人政见半面。殷荆州兴晋阳之甲，往与觊别，涕零，属以消息所患。觊答曰：“我病自当差，正忧汝患耳！”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "远公在庐山中，虽老，讲论不辍。弟子中或有堕者，远公曰：“桑榆之光，理无远照；但愿朝阳之晖，与时并明耳。”执经登坐，讽诵朗畅，词色甚苦。高足之徒，皆肃然增敬。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "桓南郡好猎，每田狩，车骑甚盛。五六十里中，旌旗蔽隰。骋良马，驰击若飞，双甄所指，不避陵壑。或行陈不整，(上鹿下君)兔腾逸，参佐无不被系束。桓道恭，玄之族也，时为贼曹参军，颇敢直言。常自带绛绵绳箸腰中，玄问“此何为？”答曰：“公猎，好缚人士，会当被缚，手不能堪芒也。”玄自此小差。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "王绪、王国宝相为唇齿，并上下权要。王大不平其如此，乃谓绪曰：“汝为此欻欻，曾不虑狱吏之为贵乎？”", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "桓玄欲以谢太傅宅为营，谢混曰：“召伯之仁，犹惠及甘棠；文靖之德，更不保五亩之宅。”玄惭而止。", "author": "刘义庆", "source": "《世说新语》·规箴", "dynasty": "南北朝", "tags": []}, {"quote": "杨德祖为魏武主簿，时作相国门，始构榱桷，魏武自出看，使人题门作“活”字，便去。杨见，即令坏之。既竟，曰：“门中‘活’，‘阔’字。王正嫌门大也。”", "author": "刘义庆", "source": "《世说新语》·捷悟", "dynasty": "南北朝", "tags": []}, {"quote": "人饷魏武一杯酪，魏武啖少许，盖头上题“合”字以示众。众莫能解。次至杨脩，脩便啖，曰：“公教人啖一口也，复何疑？”", "author": "刘义庆", "source": "《世说新语》·捷悟", "dynasty": "南北朝", "tags": []}, {"quote": "魏武征袁本初，治装，余有数十斛竹片，咸长数寸，众云并不堪用，正令烧除。太祖思所以用之，谓可为竹椑楯，而未显其言。驰使问主簿杨德祖。应声答之，与帝心同。众伏其辩悟。", "author": "刘义庆", "source": "《世说新语》·捷悟", "dynasty": "南北朝", "tags": []}, {"quote": "王敦引军垂至大桁，明帝自出中堂。温峤为丹阳尹，帝令断大桁，故未断，帝大怒，瞋目，左右莫不悚惧。召诸公来。峤至不谢，但求酒炙。王导须臾至，徒跣下地，谢曰：“天威在颜，遂使温峤不容得谢。”峤于是下谢，帝乃释然。诸公共叹王机悟名言。", "author": "刘义庆", "source": "《世说新语》·捷悟", "dynasty": "南北朝", "tags": []}, {"quote": "郗司空在北府，桓宣武恶其居兵权。郗于事机素暗，遣笺诣桓：“方欲共奖王室，脩复园陵。”世子嘉宾出行，于道上闻信至，急取笺，视竟，寸寸毁裂，便回。还更作笺，自陈老病，不堪人闲，欲乞闲地自养。宣武得笺大喜，即诏转公督五郡，会稽太守。", "author": "刘义庆", "source": "《世说新语》·捷悟", "dynasty": "南北朝", "tags": []}, {"quote": "王东亭作宣武主簿，尝春月与石头兄弟乘马出郊。时彦同游者，连镳俱进。唯东亭一人常在前，觉数十步，诸人莫之解。石头等既疲倦，俄而乘舆回，诸人皆似从官，唯东亭弈弈在前。其悟捷如此。", "author": "刘义庆", "source": "《世说新语》·捷悟", "dynasty": "南北朝", "tags": []}, {"quote": "宾客诣陈太丘宿，太丘使元方、季方炊。客与太丘论议，二人进火，俱委而窃听。炊忘箸箄，饭落釜中。太丘问：“炊何不馏？”元方、季方长跪曰：“大人与客语，乃俱窃听，炊忘箸箄，饭今成糜。”太丘曰：“尔颇有所识不？”对曰：“仿佛志之。”二子俱说，更相易夺，言无遗失。太丘曰：“如此，但糜自可，何必饭也？”", "author": "刘义庆", "source": "《世说新语》·夙惠", "dynasty": "南北朝", "tags": []}, {"quote": "何晏七岁，明惠若神，魏武奇爱之。因晏在宫内，欲以为子。晏乃画地令方，自处其中。人问其故？答曰：“何氏之庐也。”魏武知之，即遣还。", "author": "刘义庆", "source": "《世说新语》·夙惠", "dynasty": "南北朝", "tags": []}, {"quote": "司空顾和与时贤共清言，张玄之、顾敷是中外孙，年并七岁，在床边戏。于时闻语，神情如不相属。瞑于灯下，二儿共叙客主之言，都无遗失。顾公越席而提其耳曰：“不意衰宗复生此宝。”", "author": "刘义庆", "source": "《世说新语》·夙惠", "dynasty": "南北朝", "tags": []}, {"quote": "韩康伯数岁，家酷贫，至大寒，止得襦。母殷夫人自成之，令康伯捉熨斗，谓康伯曰：“且箸襦，寻作复(巾军)。”儿云：“已足，不须复(巾军)也。”母问其故？答曰：“火在熨斗中而柄热，今既箸襦，下亦当暖，故不须耳。”母甚异之，知为国器。", "author": "刘义庆", "source": "《世说新语》·夙惠", "dynasty": "南北朝", "tags": []}, {"quote": "王处仲世许高尚之目，尝荒恣于色，体为之敝。左右谏之，处仲曰：“吾乃不觉尔。如此者，甚易耳！”乃开后合，驱诸婢妾数十人出路，任其所之，时人叹焉。", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "王大将军自目：“高朗疏率，学通左氏。”", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "王处仲每酒后辄咏“老骥伏枥，志在千里。烈士暮年，壮心不已”。以如意打唾壶，壶口尽缺。", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "晋明帝欲起池台，元帝不许。帝时为太子，好养武士。一夕中作池，比晓便成。今太子西池是也。", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "王大将军始欲下都处分树置，先遣参军告朝廷，讽旨时贤。祖车骑尚未镇寿春，瞋目厉声语使人曰：“卿语阿黑：何敢不逊！催摄面去，须臾不尔，我将三千兵，槊脚令上！”王闻之而止。", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "庾稚恭既常有中原之志，文康时权重，未在己。及季坚作相，忌兵畏祸，与稚恭历同异者久之，乃果行。倾荆、汉之力，穷舟车之势，师次于襄阳。大会参佐，陈其旌甲，亲授弧矢曰：“我之此行，若此射矣！”遂三起三叠，徒众属目，其气十倍。", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "桓宣武平蜀，集参僚置酒于李势殿，巴、蜀缙绅，莫不来萃。桓既素有雄情爽气，加尔日音调英发，叙古今成败由人，存亡系才。其状磊落，一坐叹赏。既散，诸人追味余言。于时寻阳周馥曰：“恨卿辈不见王大将军。”", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "桓公读高士传，至于陵仲子，便掷去曰：“谁能作此溪刻自处！”", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "桓石虔，司空豁之长庶也。小字镇恶。年十七八未被举，而童隶已呼为镇恶郎。尝住宣武斋头。从征枋头，车骑冲没陈，左右莫能先救。宣武谓曰：“汝叔落贼，汝知不？”石虔闻之，气甚奋。命朱辟为副，策马于数万众中，莫有抗者，径致冲还，三军叹服。河朔后以其名断疟。", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "陈林道在西岸，都下诸人共要至牛渚会。陈理既佳，人欲共言折。陈以如意拄颊，望鸡笼山叹曰：“孙伯符志业不遂！”于是竟坐不得谈。", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "王司州在谢公坐，咏“入不言兮出不辞，乘回风兮载云旗”。语人云：“当尔时，觉一坐无人。”", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "桓玄西下，入石头。外白：“司马梁王奔叛。”玄时事形已济，在平乘上笳鼓并作，直高咏云：“箫管有遗音，梁王安在哉？”", "author": "刘义庆", "source": "《世说新语》·豪爽", "dynasty": "南北朝", "tags": []}, {"quote": "魏武将见匈奴使，自以形陋，不足雄远国，使崔季圭代，帝自捉刀立床头。既毕，令间谍问曰：“魏王何如？”匈奴使答曰：“魏王雅望非常，然床头捉刀人，此乃英雄也。”魏武闻之，追杀此使。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "何平叔美姿仪，面至白；魏明帝疑其傅粉。正夏月，与热汤饼。既啖，大汗出，以朱衣自拭，色转皎然。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "魏明帝使后弟毛曾与夏侯玄共坐，时人谓“蒹葭倚玉树”。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "时人目“夏侯太初朗朗如日月之入怀，李安国颓唐如玉山之将崩”。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "嵇康身长七尺八寸，风姿特秀。见者叹曰：“萧萧肃肃，爽朗清举。”或云：“肃肃如松下风，高而徐引。”山公曰：“嵇叔夜之为人也，岩岩若孤松之独立；其醉也，傀俄若玉山之将崩。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "裴令公目：“王安丰眼烂烂如岩下电。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "潘岳妙有姿容，好神情。少时挟弹出洛阳道，妇人遇者，莫不连手共萦之。左太冲绝丑，亦复效岳游遨，于是群妪齐共乱唾之，委顿而返。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王夷甫容貌整丽，妙于谈玄，下捉白玉柄麈尾，与手都无分别。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "潘安仁、夏侯湛并，有美容，喜同行，时人谓之“连璧”。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "裴令公有俊容姿，一旦有疾至困，惠帝使王夷甫往看，裴方向壁卧，闻王使至，强回视之。王出语人曰：“双目闪闪，若岩下电，精神挺动，名士传曰：“楷病困，诏遣黄门郎王夷甫省之，楷回眸属夷甫云：‘竟未相识。’夷甫还，亦叹其神俊。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "有人语王戎曰：“嵇延祖卓卓如野鹤之在鸡群。”答曰：“君未见其父耳！”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "裴令公有俊容仪，脱冠冕，粗服乱头皆好。时人以为“玉人”。见者曰：“见裴叔则如玉山上行，光映照人。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "刘伶身长六尺，貌甚丑悴，而悠悠忽忽，土木形骸。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "骠骑王武子是卫玠之舅，俊爽有风姿，见玠辄叹曰：“珠玉在侧，觉我形秽！”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "有人诣王太尉，遇安丰、大将军、丞相在坐；往别屋见季胤、平子。还，语人曰：“今日之行，触目见琳琅珠玉。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王丞相见卫洗马曰：“居然有羸形，虽复终日调畅，若不堪罗绮。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王大将军称太尉：“处众人中，似珠玉在瓦石闲。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "庾子嵩长不满七尺，腰带十围，颓然自放。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "卫玠从豫章至下都，人久闻其名，观者如堵墙。玠先有羸疾，体不堪劳，遂成病而死。时人谓“看杀卫玠”。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "周伯仁道桓茂伦：“嵚崎历落可笑人。”或云谢幼舆言。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "周侯说王长史父：形貌既伟，雅怀有概，保而用之，可作诸许物也。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "祖士少见卫君长云：“此人有旄仗下形。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "石头事故，朝廷倾覆。温忠武与庾文康投陶公求救，陶公云：“肃祖顾命不见及，且苏峻作乱，衅由诸庾，诛其兄弟，不足以谢天下。”于时庾在温船后闻之，忧怖无计。别日，温劝庾见陶，庾犹豫未能往，温曰：“溪狗我所悉，卿但见之，必无忧也！”庾风姿神貌，陶一见便改观。谈宴竟日，爱重顿至。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王敬豫有美形，问讯王公。王公抚其肩曰：“阿奴恨才不称！”又云：“敬豫事事似王公。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王右军见杜弘治，叹曰：“面如凝脂，眼如点漆，此神仙中人。”时人有称王长史形者，蔡公曰：“恨诸人不见杜弘治耳！”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王敬伦风姿似父，作侍中，加授桓公，公服从大门入。桓公望之，曰：“大奴固自有凤毛。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "林公道王长史：“敛衿作一来，何其轩轩韶举！”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "时人目王右军：“飘如游云，矫若惊龙。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王长史尝病，亲疏不通。林公来，守门人遽启之曰：“一异人在门，不敢不启。”王笑曰：“此必林公。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "或以方谢仁祖不乃重者。桓大司马曰：“诸君莫轻道，仁祖企脚北窗下弹琵琶，故自有天际真人想。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王长史为中书郎，往敬和许。尔时积雪，长史从门外下车，步入尚书，著公服。敬和遥望，叹曰：“此不复似世中人！”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "简文作相王时，与谢公共诣桓宣武。王珣先在内，桓语王：“卿尝欲见相王，可住帐里。”二客既去，桓谓王曰：“定何如？”王曰：“相王作辅，自然湛若神君，公亦万夫之望。不然，仆射何得自没？”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "谢公云：“见林公双眼，黯黯明黑。”孙兴公见林公：“棱棱露其爽。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "庾长仁与诸弟入吴，欲住亭中宿。诸弟先上，见群小满屋，都无相避意。长仁曰：“我试观之。”乃策杖将一小儿，始入门，诸客望其神姿，一时退匿。", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "有人叹王恭形茂者，云：“濯濯如春月柳。”", "author": "刘义庆", "source": "《世说新语》·容止", "dynasty": "南北朝", "tags": []}, {"quote": "王丞相拜司空，桓廷尉作两髻、葛群、策杖，路边窥之，叹曰：“人言阿龙超，阿龙故自超。”不觉至台门。", "author": "刘义庆", "source": "《世说新语》·企羡", "dynasty": "南北朝", "tags": []}, {"quote": "王丞相过江，自说昔在洛水边，数与裴成公、阮千里诸贤共谈道。羊曼曰：“人久以此许卿，何须复尔？”王曰：“亦不言我须此，但欲尔时不可得耳！”", "author": "刘义庆", "source": "《世说新语》·企羡", "dynasty": "南北朝", "tags": []}, {"quote": "王右军得人以兰亭集序方金谷诗序，又以已敌石崇，甚有欣色。", "author": "刘义庆", "source": "《世说新语》·企羡", "dynasty": "南北朝", "tags": []}, {"quote": "王司州先为庾公记室参军，后取殷浩为长史。始到，庾公欲遣王使下都。王自启求住曰：“下官希见盛德，渊源始至，犹贪与少日周旋。”", "author": "刘义庆", "source": "《世说新语》·企羡", "dynasty": "南北朝", "tags": []}, {"quote": "郗嘉宾得人以己比符坚，大喜。", "author": "刘义庆", "source": "《世说新语》·企羡", "dynasty": "南北朝", "tags": []}, {"quote": "王仲宣好驴鸣。既葬，文帝临其丧，顾语同游曰：“王好驴鸣，可各作一声以送之。”赴客皆一作驴鸣。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "孙子荆以有才，少所推服，唯雅敬王武子。武子丧时，名士无不至者。子荆后来，临尸恸哭，宾客莫不垂涕。哭毕，向灵床曰：“卿常好我作驴鸣，今我为卿作。”体似真声，宾客皆笑。孙举头曰：“使君辈存，令此人死！”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "王戎丧儿万子，山简往省之，王悲不自胜。简曰：“孩抱中物，何至于此？”王曰：“圣人忘情，最下不及情；情之所钟，正在我辈。”简服其言，更为之恸。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "有人哭和长舆曰：“峨峨若千丈松崩。”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "卫洗马以永嘉六年丧，谢鲲哭之，感动路人。咸和中，丞相王公教曰：“卫洗马当改葬。此君风流名士，海内所瞻，可脩薄祭，以敦旧好。”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "顾彦先平生好琴，及丧，家人常以琴置灵床上。张季鹰往哭之，不胜其恸，遂径上床，鼓琴，作数曲竟，抚琴曰：“顾彦先颇复赏此不？”因又大恸，遂不执孝子手而出。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "庾亮儿遭苏峻难遇害。诸葛道明女为庾儿妇，既寡，将改适，与亮书及之。亮答曰：“贤女尚少，故其宜也。感念亡儿，若在初没。”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "庾文康亡，何扬州临葬云：“埋玉树箸土中，使人情何能已已！”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "王长史病笃，寝卧镫下，转麈尾视之，叹曰：“如此人，曾不得四十！”及亡，刘尹临殡，以犀柄麈尾箸柩中，因恸绝。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "支道林丧法虔之后，精神霣丧，风味转坠。常谓人曰：“昔匠石废斤于郢人，牙生辍弦于钟子，推己外求，良不虚也！冥契既逝，发言莫赏，中心蕴结，余其亡矣！”却后一年，支遂殒。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "郗嘉宾丧，左右白郗公“郎丧”，既闻，不悲，因语左右：“殡时可道。”公往临殡，一恸几绝。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "戴公见林法师墓，曰：“德音未远，而拱木已积。冀神理绵绵常，不与气运俱尽耳！”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "王子敬与羊绥善。绥清淳简贵，为中书郎，少亡。王深相痛悼，语东亭云：“是国家可惜人！”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "王东亭与谢公交恶。王在东闻谢丧，便出都诣子敬道：“欲哭谢公。”子敬始卧，闻其言，便惊起曰：“所望于法护。”王于是往哭。督帅刁约不听前，曰：“官平生在时，不见此客。”王亦不与语，直前，哭甚恸，不执末婢手而退。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "王子猷、子敬俱病笃，而子敬先亡。子猷问左右：“何以都不闻消息？此已丧矣！”语时了不悲。便索舆来奔丧，都不哭。子敬素好琴，便径入坐灵床上，取子敬琴弹，弦既不调，掷地云：“子敬！子敬！人琴俱亡。”因恸绝良久，月余亦卒。", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "孝武山陵夕，王孝伯入临，告其诸弟曰：“虽榱桷惟新，便自有黍离之哀！”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "桓玄当篡位，语卞鞠云：“昔羊子道恒禁吾此意。今腹心丧羊孚，爪牙失索元，而匆匆作此诋突，讵允天心？”", "author": "刘义庆", "source": "《世说新语》·伤逝", "dynasty": "南北朝", "tags": []}, {"quote": "嵇康游于汲郡山中，遇道士孙登，遂与之游。康临去，登曰：“君才则高矣，保身之道不足。”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "山公将去选曹，欲举嵇康；康与书告绝。", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "李廞是茂曾第五子，清贞有远操，而少羸病，不肯婚宦。居在临海，住兄侍中墓下。既有高名，王丞相欲招礼之，故辟为府掾。廞得笺命，笑曰：“茂弘乃复以一爵假人！”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "何骠骑弟以高情避世，而骠骑劝之令仕。答曰：“予第五之名，何必减骠骑？”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "阮光禄在东山，萧然无事，常内足于怀。有人以问王右军，右军曰：“此君近不惊宠辱，虽古之沉冥，何以过此？”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "孔车骑少有嘉遁意，年四十余，始应安东命。未仕宦时，常独寝，歌吹自箴诲，自称孔郎，游散名山。百姓谓有道术，为生立庙。今犹有孔郎庙。", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "南阳刘驎之，高率善史传，隐于阳岐。于时符坚临江，荆州刺史桓冲将尽訏谟之益，徵为长史，遣人船往迎，赠贶甚厚。驎之闻命，便升舟，悉不受所饷，缘道以乞穷乏，比至上明亦尽。一见冲，因陈无用，翛然而退。居阳岐积年，衣食有无常与村人共。值己匮乏，村人亦如之。甚厚，为乡闾所安。", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "南阳翟道渊与汝南周子南少相友，共隐于寻阳。庾太尉说周以当世之务，周遂仕，翟秉志弥固。其后周诣翟，翟不与语。", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "康僧渊在豫章，去郭数十里，立精舍。旁连岭，带长川，芳林列于轩庭，清流激于堂宇。乃闲居研讲，希心理味，庾公诸人多往看之。观其运用吐纳，风流转佳。加已处之怡然，亦有以自得，声名乃兴。后不堪，遂出。", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "戴安道既厉操东山，而其兄欲建式遏之功。谢太傅曰：“卿兄弟志业，何其太殊？”戴曰：“下官‘不堪其忧’，家弟‘不改其乐’。”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "许玄度隐在永兴南幽穴中，每致四方诸侯之遗。或谓许曰：“尝闻箕山人，似不尔耳！”许曰：“筐篚苞苴，故当轻于天下之宝耳！”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "范宣未尝入公门。韩康伯与同载，遂诱俱入郡。范便于车后趋下。", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "郗超每闻欲高尚隐退者，辄为办百万资，并为造立居宇。在剡为戴公起宅，甚精整。戴始往旧居，与所亲书曰：“近至剡，如官舍。”郗为傅约亦办百万资，傅隐事差互，故不果遗。", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "许掾好游山水，而体便登陟。时人云：“许非徒有胜情，实有济胜之具。”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "郗尚书与谢居士善。常称：“谢庆绪识见虽不绝人，可以累心处都尽。”", "author": "刘义庆", "source": "《世说新语》·栖逸", "dynasty": "南北朝", "tags": []}, {"quote": "陈婴者，东阳人。少脩德行，箸称乡党。秦末大乱，东阳人欲奉婴为主，母曰：“不可！自我为汝家妇，少见贫贱，一旦富贵，不祥！不如以兵属人：事成，少受其利；不成，祸有所归。”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "汉元帝宫人既多，乃令画工图之，欲有呼者，辄披图召之。其中常者，皆行货赂。王明君姿容甚丽，志不苟求，工遂毁为其状。后匈奴来和，求美女于汉帝，帝以明君充行。既召见而惜之。但名字已去，不欲中改，于是遂行。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "汉成帝幸赵飞燕，飞燕谗班婕妤祝诅，于是考问。辞曰：“妾闻死生有命，富贵在天。脩善尚不蒙福，为邪欲以何望？若鬼神有知，不受邪佞之诉；若其无知，诉之何益？故不为也。”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "赵母嫁女，女临去，敕之曰：“慎勿为好！”女曰：“不为好，可为恶邪？”母曰：“好尚不可为，其况恶乎？”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "许允为晋景王所诛，门生走入告其妇。妇正在机中，神色不变，曰：“蚤知尔耳！”门人欲藏其儿，妇曰：“无豫诸儿事。”后徙居墓所，景王遣钟会看之，若才流及父，当收。儿以咨母。母曰：“汝等虽佳，才具不多，率胸怀与语，便无所忧。不须极哀，会止便止。又可少问朝事。”儿从之。会反以状对，卒免。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王公渊娶诸葛诞女。入室，言语始交，王谓妇曰：“新妇神色卑下，殊不似公休！”妇曰：“大丈夫不能仿佛彦云，而令妇人比踪英杰！”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王经少贫苦，仕至二千石，母语之曰：“汝本寒家子，仕至二千石，此可以止乎！”经不能用。为尚书，助魏，不忠于晋，被收。涕泣辞母曰：“不从母敕，以至今日！”母都无戚容，语之曰：“为子则孝，为臣则忠。有孝有忠，何负吾邪？”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "贾充前妇，是李丰女。丰被诛，离婚徙边。后遇赦得还，充先已取郭配女。武帝特听置左右夫人。李氏别住外，不肯还充舍。郭氏语充：“欲就省李。”充曰：“彼刚介有才气，卿往不如不去。”郭氏于是盛威仪，多将侍婢。既至，入户，李氏起迎，郭不觉脚自屈，因跪再拜。既反，语充，充曰：“语卿道何物？”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "贾充妻李氏作女训，行于世。李氏女，齐献王妃，郭氏女，惠帝后。充卒，李、郭女各欲令其母合葬，经年不决。贾后废，李氏乃祔，葬遂定。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王汝南少无婚，自求郝普女。司空以其痴，会无婚处，任其意，便许之。既婚，果有令姿淑德。生东海，遂为王氏母仪。或问汝南何以知之？曰：“尝见井上取水，举动容止不失常，未尝忤观。以此知之。”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王司徒妇，钟氏女，太傅曾孙，亦有俊才女德。钟、郝为娣姒，雅相亲重。钟不以贵陵郝，郝亦不以贱下钟。东海家内，则郝夫人之法。京陵家内，范钟夫人之礼。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "李平阳，秦州子，中夏名士。于时以比王夷甫。孙秀初欲立威权，咸云：“乐令民望不可杀，减李重者又不足杀。”遂逼重自裁。初，重在家，有人走从门入，出髻中疏示重。重看之色动，入内示其女，女直叫“绝”。了其意，出则自裁。此女甚高明，重每咨焉。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "桓宣武平蜀，以李势妹为妾，甚有宠，常著斋后。主始不知，既闻，与数十婢拔白刃袭之。正值李梳头，发委藉地，肤色玉曜，不为动容。徐曰：“国破家亡，无心至此。今日若能见杀，乃是本怀。”主惭而退。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "庾玉台，希之弟也。希诛，将戮玉台。玉台子妇，宣武弟桓豁女也。徒跣求进，阍禁不内。女厉声曰：“是何小人？我伯父门，不听我前！”因突入，号泣请曰：“庾玉台常因人脚短三寸，当复能作贼不？”宣武笑曰：“婿故自急。”遂原玉台一门。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "谢公夫人帏诸婢，使在前作伎，使太傅暂见，便下帏。太傅索更开，夫人云：“恐伤盛德。”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "桓车骑不好箸新衣。浴后，妇故送新衣与。车骑大怒，催使持去。妇更持还，传语云：“衣不经新，何由而故？”桓公大笑，箸之。", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王右军郗夫人谓二弟司空、中郎曰：“王家见二谢，倾筐倒庋；见汝辈来，平平尔。汝可无烦复往。”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王凝之谢夫人既往王氏，大薄凝之。既还谢家，意大不说。太傅慰释之曰：“王郎，逸少之子，人材亦不恶，汝何以恨乃尔？”答曰：“一门叔父，则有阿大、中郎。群从兄弟，则有封、胡、遏、末。不意天壤之中，乃有王郎！”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "韩康伯母，隐古几毁坏，卞鞠见几恶，欲易之。答曰：“我若不隐此，汝何以得见古物？”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王江州夫人语谢遏曰：“汝何以都不复进，为是尘务经心，天分有限。”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "郗嘉宾丧，妇兄弟欲迎妹还，终不肯归。曰：“生纵不得与郗郎同室，死宁不同穴！”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "谢遏绝重其姊，张玄常称其妹，欲以敌之。有济尼者，并游张、谢二家。人问其优劣？答曰：“王夫人神情散朗，故有林下风气。顾家妇清心玉映，自是闺房之秀。”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "王尚书惠尝看王右军夫人，问：“眼耳未觉恶不？”答曰：“发白齿落，属乎形骸；至于眼耳，关于神明，那可便与人隔？”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "韩康伯母殷，随孙绘之之衡阳，于阖庐洲中逢桓南郡。卞鞠是其外孙，时来问讯。谓鞠曰：“我不死，见此竖二世作贼！”在衡阳数年，绘之遇桓景真之难也，殷抚尸哭曰：“汝父昔罢豫章，徵书朝至夕发。汝去郡邑数年，为物不得动，遂及于难，夫复何言？”", "author": "刘义庆", "source": "《世说新语》·贤媛", "dynasty": "南北朝", "tags": []}, {"quote": "荀勖善解音声，时论谓之闇解。遂调律吕，正雅乐。每至正会，殿庭作乐，自调宫商，无不谐韵。阮咸妙赏，时谓神解。每公会作乐，而心谓之不调。既无一言直勖，意忌之，遂出阮为始平太守。后有一田父耕于野，得周时玉尺，便是天下正尺。荀试以校己所治钟鼓、金石、丝竹，皆觉短一黍，于是伏阮神识。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "荀勖尝在晋武帝坐上食笋进饭，谓在坐人曰：“此是劳薪炊也。”坐者未之信，密遣问之，实用故车脚。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "人有相羊祜父墓，后应出受命君。祜恶其言，遂掘断墓后，以坏其势。相者立视之曰：“犹应出折臂三公。”俄而祜坠马折臂，位果至公。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "王武子善解马性。尝乘一马，箸连钱障泥。前有水，终日不肯渡。王云：“此必是惜障泥。”使人解去，便径渡。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "陈述为大将军掾，甚见爱重。及亡，郭璞往哭之，甚哀，乃呼曰：“嗣祖，焉知非福！”俄而大将军作乱，如其所言。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "晋明帝解占冢宅，闻郭璞为人葬，帝微服往看。因问主人：“何以葬龙角？此法当灭族！”主人曰：“郭云：‘此葬龙耳，不出三年，当致天子。’”帝问：“为是出天子邪？”答曰：“非出天子，能致天子问耳。”", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "桓公有主簿善别酒，有酒辄令先尝。好者谓“青州从事”，恶者谓“平原督邮”。青州有齐郡，平原有鬲县。“从事”言“到脐”，“督邮”言在“鬲上住”。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "郗愔信道甚精勤，常患腹内恶，诸医不可疗。闻于法开有名，往迎之。既来，便脉云：“君侯所患，正是精进太过所致耳。”合一剂汤与之。一服，即大下，去数段许纸如拳大；剖看，乃先所服符也。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "殷中军妙解经脉，中年都废。有常所给使，忽叩头流血。浩问其故？云：“有死事，终不可说。”诘问良久，乃云：“小人母年垂百岁，抱疾来久，若蒙官一脉，便有活理。讫就屠戮无恨。”浩感其至性，遂令舁来，为诊脉处方。始服一剂汤，便愈。于是悉焚经方。", "author": "刘义庆", "source": "《世说新语》·术解", "dynasty": "南北朝", "tags": []}, {"quote": "弹棋始自魏宫内，用妆奁戏。文帝于此戏特妙，用手巾角拂之，无不中。有客自云能，帝使为之。客箸葛巾角，低头拂棋，妙踰于帝。", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "陵云台楼观精巧，先称平众木轻重，然后造构，乃无锱铢相负揭。台虽高峻，常随风摇动，而终无倾倒之理。魏明帝登台，惧其势危，别以大材扶持之，楼即颓坏。论者谓轻重力偏故也。", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "韦仲将能书。魏明帝起殿，欲安榜，使仲将登梯题之。既下，头鬓皓然，因敕儿孙：“勿复学书。”", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "钟会是荀济北从舅，二人情好不协。荀有宝剑，可直百万，常在母钟夫人许。会善书，学荀手迹，作书与母取剑，仍窃去不还。荀勖知是钟而无由得也，思所以报之。后钟兄弟以千万起一宅，始成，甚精丽，未得移住。荀极善画，乃潜往画钟门堂，作太傅形象，衣冠状貌如平生。二钟入门，便大感恸，宅遂空废。", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "羊长和博学工书，能骑射，善围棋。诸羊后多知书，而射、奕余蓺莫逮。", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "戴安道就范宣学，视范所为：范读书亦读书，范钞书亦钞书。唯独好画，范以为无用，不宜劳思于此。戴乃画南都赋图；范看毕咨嗟，甚以为有益，始重画。", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "谢太傅云：“顾长康画，有苍生来所无。”", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "顾长康画裴叔则，颊上益三毛。人问其故？顾曰：“裴楷俊朗有识具，正此是其识具。”看画者寻之，定觉益三毛如有神明，殊胜未安时。", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "王中郎以围棋是坐隐，支公以围棋为手谈。", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "顾长康好写起人形。欲图殷荆州，殷曰：“我形恶，不烦耳。”顾曰：“明府正为眼尔。但明点童子，飞白拂其上，使如轻云之蔽日。”", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "顾长康画谢幼舆在岩石妙。人问其所以？顾曰：“谢云：‘一丘一壑，自谓过之。’此子宜置丘壑中。”", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "顾长康画人，或数年不点目精。人问其故？顾曰：“四体妍蚩，本无关于妙处；传神写照，正在阿堵中。”", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "顾长康道画：“手挥五弦易，目送归鸿难。”", "author": "刘义庆", "source": "《世说新语》·巧蓺", "dynasty": "南北朝", "tags": []}, {"quote": "元帝正会，引王丞相登御床，王公固辞，中宗引之弥苦。王公曰：“使太阳与万物同晖，臣下何以瞻仰？”", "author": "刘义庆", "source": "《世说新语》·宠礼", "dynasty": "南北朝", "tags": []}, {"quote": "桓宣武尝请参佐入宿，袁宏、伏滔相次而至，莅名府中，复有袁参军，彦伯疑焉，令传教更质。传教曰：“参军是袁、伏之袁，复何所疑？”", "author": "刘义庆", "source": "《世说新语》·宠礼", "dynasty": "南北朝", "tags": []}, {"quote": "王珣、郗超并有奇才，为大司马所眷拔。珣为主簿，超为记室参军。超为人多须，珣状短小。于时荆州为之语曰：“髯参军，短主簿。能令公喜，能令公怒。”", "author": "刘义庆", "source": "《世说新语》·宠礼", "dynasty": "南北朝", "tags": []}, {"quote": "许玄度停都一月，刘尹无日不往，乃叹曰：“卿复少时不去，我成轻薄京尹！”", "author": "刘义庆", "source": "《世说新语》·宠礼", "dynasty": "南北朝", "tags": []}, {"quote": "孝武在西堂会，伏滔预坐。还，下车呼其儿，语之曰：“百人高会，临坐未得他语，先问‘伏滔何在？在此不？’此故未易得。为人作父如此，何如？”", "author": "刘义庆", "source": "《世说新语》·宠礼", "dynasty": "南北朝", "tags": []}, {"quote": "卞范之为丹阳尹，羊孚南州暂还，往卞许，云：“下官疾动不堪坐。”卞便开帐拂褥，羊径上大床，入被须枕。卞回坐倾睐，移晨达莫。羊去，卞语曰：“我以第一理期卿，卿莫负我。”", "author": "刘义庆", "source": "《世说新语》·宠礼", "dynasty": "南北朝", "tags": []}, {"quote": "陈留阮籍，谯国嵇康，河内山涛，三人年皆相比，康年少亚之。预此契者：沛国刘伶，陈留阮咸，河内向秀，琅邪王戎。七人常集于竹林之下，肆意酣畅，故世谓“竹林七贤。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮籍遭母丧，在晋文王坐进酒肉。司隶何曾亦在坐，曰：“明公方以孝治天下，而阮籍以重丧，显于公坐饮酒食肉，宜流之海外，以正风教。”文王曰：“嗣宗毁顿如此，君不能共忧之，何谓？且有疾而饮酒食肉，固丧礼也！”籍饮啖不辍，神色自若。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "刘伶病酒，渴甚，从妇求酒。妇捐酒毁器，涕泣谏曰：“君饮太过，非摄生之道，必宜断之！”伶曰：“甚善。我不能自禁，唯当祝鬼神，自誓断之耳！便可具酒肉。”妇曰：“敬闻命。”供酒肉于神前，请伶祝誓。伶跪而祝曰：“天生刘伶，以酒为名，一饮一斛，五斗解酲。妇人之言，慎不可听。”便引酒进肉，隗然已醉矣。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "刘公荣与人饮酒，杂秽非类，人或讥之。答曰：“胜公荣者，不可不与饮；不如公荣者，亦不可不与饮；是公荣辈者，又不可不与饮。”故终日共饮而醉。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "步兵校尉缺，厨中有贮酒数百斛，阮籍乃求为步兵校尉。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "刘伶恒纵酒放达，或脱衣裸形在屋中，人见讥之。伶曰：“我以天地为栋宇，屋室为(巾军)衣，诸君何为入我(巾军)中？”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮籍嫂尝还家，籍见与别。或讥之。籍曰：“礼岂为我辈设也？”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮公邻家妇有美色，当垆酤酒。阮与王安丰常从妇饮酒，阮醉，便眠其妇侧。夫始殊疑之，伺察，终无他意。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮籍当葬母，蒸一肥豚，饮酒二斗，然后临诀，直言“穷矣”！都得一号，因吐血，废顿良久。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮仲容、步兵居道南，诸阮居道北。北阮皆富，南阮贫。七月七日，北阮盛晒衣，皆纱罗锦绮。仲容以竿挂大布犊鼻(巾军)于中庭。人或怪之，答曰：“未能免俗，聊复尔耳！”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮步兵丧母，裴令公往吊之。阮方醉，散发坐床，箕踞不哭。裴至，下席于地，哭吊喭毕，便去。或问裴：“凡吊，主人哭，客乃为礼。阮既不哭，君何为哭？”裴曰：“阮方外之人，故不崇礼制；我辈俗中人，故以仪轨自居。”时人叹为两得其中。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "诸阮皆能饮酒，仲容至宗人闲共集，不复用常杯斟酌，以大瓮盛酒，围坐，相向大酌。时有群猪来饮，直接去上，便共饮之。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮浑长成，风气韵度似父，亦欲作达。步兵曰：“仲容已预之，卿不得复尔。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "裴成公妇，王戎女。王戎晨往裴许，不通径前。裴从床南下，女从北下，相对作宾主，了无异色。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮仲容先幸姑家鲜卑婢。及居母丧，姑当远移，初云当留婢，既发，定将去。仲容借客驴箸重服自追之，累骑而返。曰：“人种不可失！”即遥集之母也。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "任恺既失权势，不复自检括。或谓和峤曰：“卿何以坐视元裒败而不救？”和曰：“元裒如北夏门，拉(手罗)自欲坏，非一木所能支。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "阮宣子常步行，以百钱挂杖头，至酒店，便独酣畅。虽当世贵盛，不肯诣也。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "山季伦为荆州，时出酣畅。人为之歌曰：“山公时一醉，径造高阳池。日莫倒载归，茗艼无所知。复能乘骏马，倒箸白接篱。举手问葛强，何如并州儿？”高阳池在襄阳。强是其爱将，并州人也。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "张季鹰纵任不拘，时人号为江东步兵。或谓之曰：“卿乃可纵适一时，独不为身后名邪？”答曰：“使我有身后名，不如即时一杯酒！”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "毕茂世云：“一手持蟹螯，一手持酒杯，拍浮酒池中，便足了一生。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "贺司空入洛赴命，为太孙舍人。经吴阊门，在船中弹琴。张季鹰本不相识，先在金阊亭，闻弦甚清，下船就贺，因共语。便大相知说。问贺：“卿欲何之？”贺曰：“入洛赴命，正尔进路。”张曰：“吾亦有事北京。”因路寄载，便与贺同发。初不告家，家追问迺知。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "祖车骑过江时，公私俭薄，无好服玩。王、庾诸公共就祖，忽见裘袍重叠，珍饰盈列，诸公怪问之。祖曰：“昨夜复南塘一出。”祖于时恒自使健儿鼓行劫钞，在事之人，亦容而不问。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "鸿胪卿孔群好饮酒。王丞相语云：“卿何为问饮酒？不见酒家覆瓿布，日月糜烂？”群曰：“不尔，不见糟肉，乃更堪久。”群尝书与亲旧：“今年田得七百斛秫米，不了麴糱事。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "有人讥周仆射：“与亲友言戏，秽杂无检节。”周曰：“吾若万里长江，何能不千里一曲。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "温太真位未高时，屡与扬州、淮中估客樗蒱，与辄不竞。尝一过，大输物，戏屈，无因得反。与庾亮善，于舫中大唤亮曰：“卿可赎我！”庾即送直，然后得还。经此四。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "温公喜慢语，卞令礼法自居。至庾公许，大相剖击。温发口鄙秽，庾公徐曰：“太真终日无鄙言。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "周伯仁风德雅重，深达危乱。过江积年，恒大饮酒。尝经三日不醒，时人谓之“三日仆射”。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "殷洪乔作豫章郡，临去，都下人因附百许函书。既至石头，悉掷水中，因祝曰：“沈者自沈，浮者自浮，殷洪乔不能作致书邮。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王长史、谢仁祖同为王公掾。长史云：“谢掾能作异舞。”谢便起舞，神意甚暇。王公熟视，谓客曰：“使人思安丰。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王光禄云：“酒，正使人人自远。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "刘尹云：“孙承公狂士，每至一处，赏玩累日，或回至半路却返。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "袁彦道有二妹：一适殷渊源，一适谢仁祖。语桓宣武云：“恨不更有一人配卿。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王子猷诣郗雍州，雍州在内，见有(翕毛)(登毛)，云：“阿乞那得此物？”令左右送还家。郗出见之，王曰：“向有大力者负之而趋。”郗无忤色。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "谢安始出西戏，失车牛，便杖策步归。道逢刘尹，语曰：“安石将无伤？”谢乃同载而归。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "桓子野每闻清歌，辄唤“奈何！”谢公闻之曰：“子野可谓一往有深情。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "张湛好于斋前种松柏。时袁山松出游，每好令左右作挽歌。时人谓“张屋下陈尸，袁道上行殡”。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "罗友作荆州从事，桓宣武为王车骑集别。友进坐良久，辞出，宣武曰：“卿向欲咨事，何以便去？”答曰：“友闻白羊肉美，一生未曾得吃，故冒求前耳。无事可咨。今已饱，不复须驻。”了无惭色。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "张驎酒后挽歌甚凄苦，桓车骑曰：“卿非田横门人，何乃顿尔至致？”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王子猷尝暂寄人空宅住，便令种竹。或问：“暂住何烦尔？”王啸咏良久，直指竹曰：“何可一日无此君？”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王子猷居山阴，夜大雪，眠觉，开室，命酌酒。四望皎然，因起仿偟，咏左思招隐诗。忽忆戴安道，时戴在剡，即便夜乘小船就之。经宿方至，造门不前而返。人问其故，王曰：“吾本乘兴而行，兴尽而返，何必见戴？”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王卫军云：“酒正自引人箸胜地。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王子猷出都，尚在渚下。旧闻桓子野善吹笛，而不相识。遇桓于岸上过，王在船中，客有识之者云：“是桓子野。”王便令人与相闻云：“闻君善吹笛，试为我一奏。”桓时已贵显，素闻王名，即便回下车，踞胡床，为作三调。弄毕，便上车去。客主不交一言。", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "桓南郡被召作太子洗马，船泊荻渚。王大服散后已小醉，往看桓。桓为设酒，不能冷饮，频语左右：“令温酒来！”桓乃流涕呜咽，王便欲去。桓以手巾掩泪，因谓王曰：“犯我家讳，何预卿事？”王叹曰：“灵宝故自达。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王孝伯问王大：“阮籍何如司马相如？”王大曰：“阮籍胸中垒块，故须酒浇之。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王佛大叹言：“三日不饮酒，觉形神不复相亲。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王孝伯言：“名士不必须奇才。但使常得无事，痛饮酒，熟读离骚，便可称名士。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "王长史登茅山，大恸哭曰：“琅邪王伯舆，终当为情死。”", "author": "刘义庆", "source": "《世说新语》·任诞", "dynasty": "南北朝", "tags": []}, {"quote": "晋文王功德盛大，坐席严敬，拟于王者。唯阮籍在坐，箕踞啸歌，酣放自若。", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "王戎弱冠诣阮籍，时刘公荣在坐。阮谓王曰：“偶有二斗美酒，当与君共饮。彼公荣者，无预焉。”二人交觞酬酢，公荣遂不得一杯。而言语谈戏，三人无异。或有问之者，阮答曰：“胜公荣者，不得不与饮酒；不如公荣者，不可不与饮酒；唯公荣，可不与饮酒。”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "钟士季精有才理，先不识嵇康。钟要于时贤俊之士，俱往寻康。康方大树下锻，向子期为佐鼓排。康扬槌不辍，傍若无人，移时不交一言。钟起去，康曰：“何所闻而来？何所见而去？”钟曰：“闻所闻而来，见所见而去。”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "嵇康与吕安善，每一相思，千里命驾。安后来，值康不在，喜出户延之，不入。题门上作“凤”字而去。喜不觉，犹以为欣，故作。“凤”字，凡鸟也。", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "陆士衡初入洛，咨张公所宜诣；刘道真是其一。陆既往，刘尚在哀制中。性嗜酒，礼毕，初无他言，唯问：“东吴有长柄壶卢，卿得种来不？”陆兄弟殊失望，乃悔往。", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "王平子出为荆州，王太尉及时贤送者倾路。时庭中有大树，上有鹊巢。平子脱衣巾，径上树取鹊子。凉衣拘阂树枝，便复脱去。得鹊子还，下弄，神色自若，傍若无人。　高坐道人于丞相坐，恒偃卧其侧。见卞令，肃然改容云：“彼是礼法人。”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "谢万在兄前，欲起索便器。于时阮思旷在坐曰：“新出门户，笃而无礼。”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "谢中郎是王蓝田女婿，尝箸白纶巾，肩舆径至扬州听事见王，直言曰：“人言君侯痴，君侯信自痴。”蓝田曰：“非无此论，但晚令耳。”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "王子猷作桓车骑骑兵参军，桓问曰：“卿何署？”答曰：“不知何署，时见牵马来，似是马曹。”桓又问：“官有几马？”答曰：“不问马，何由知其数？”又问：“马比死多少？”答曰：“未知生，焉知死？”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "谢公尝与谢万共出西，过吴郡。阿万欲相与共萃王恬许，太傅云：“恐伊不必酬汝，意不足尔！”万犹苦要，太傅坚不回，万乃独往。坐少时，王便入门内，谢殊有欣色，以为厚待已。良久，乃沐头散发而出，亦不坐，仍据胡床，在中庭晒头，神气傲迈，了无相酬对意。谢于是乃还。未至船，逆呼太傅。安曰：“阿螭不作尔！”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "王子猷作桓车骑参军。桓谓王曰：“卿在府久，比当相料理。”初不答，直高视，以手版拄颊云：“西山朝来，致有爽气。”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "王子敬兄弟见郗公，蹑履问讯，甚修外生礼。及嘉宾死，皆箸高屐，仪容轻慢。命坐，皆云“有事，不暇坐。”既去，郗公慨然曰：“使嘉宾不死，鼠辈敢尔！”", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "王子猷尝行过吴中，见一士大夫家，极有好竹。主已知子猷当往，乃洒埽施设，在听事坐相待。王肩舆径造竹下，讽啸良久。主已失望，犹冀还当通，遂直欲出门。主人大不堪，便令左右闭门不听出。王更以此赏主人，乃留坐，尽欢而去。", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "王子敬自会稽经吴，闻顾辟疆有名园。先不识主人，径往其家，值顾方集宾友酣燕。而王游历既毕，指麾好恶，傍若无人。顾勃然不堪曰：“傲主人，非礼也；以贵骄人，非道也。失此二者，不足齿人，伧耳！”便驱其左右出门。王独在舆上回转，顾望左右移时不至，然后令送箸门外，怡然不屑。", "author": "刘义庆", "source": "《世说新语》·简傲", "dynasty": "南北朝", "tags": []}, {"quote": "诸葛瑾为豫州，遣别驾到台，语云：“小儿知谈，卿可与语。”连往诣恪，恪不与相见。后于张辅吴坐中相遇，别驾唤恪：“咄咄郎君。”恪因嘲之曰：“豫州乱矣，何咄咄之有？”答曰：“君明臣贤，未闻其乱。”恪曰：“昔唐尧在上，四凶在下。”答曰：“非唯四凶，亦有丹朱。”于是一坐大笑。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "晋文帝与二陈共车，过唤钟会同载，即驶车委去。比出，已远。既至，因嘲之曰：“与人期行，何以迟迟？望卿遥遥不至。”会答曰：“矫然懿实，何必同群？”帝复问会：“皋繇何如人？”答曰：“上不及尧、舜，下不逮周、孔，亦一时之懿士。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "钟毓为黄门郎，有机警，在景王坐燕饮。时陈群子玄伯、武周子元夏同在坐，共嘲毓。景王曰：“皋繇何如人？”对曰：“古之懿士。”顾谓玄伯、元夏曰：“君子周而不比，群而不党。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "嵇、阮、山、刘在竹林酣饮，王戎后往。步兵曰：“俗物已复来败人意！”王笑曰：“卿辈意，亦复可败邪？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "晋武帝问孙皓：“闻南人好作尔汝歌，颇能为不？”皓正饮酒，因举觞劝帝而言曰：“昔与汝为邻，今与汝为臣。上汝一杯酒，令汝寿万春。”帝悔之。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "头责秦子羽云：“子曾不如太原温颙、颍川荀宇、范阳张华、士卿刘许、义阳邹湛、河南郑诩。此数子者，或謇吃无宫商，或尪陋希言语，或淹伊多姿态，或讙哗少智谞，或口如含胶饴，或头如巾虀杵。而犹以文采可观，意思详序，攀龙附凤，并登天府。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王浑与妇钟氏共坐，见武子从庭过，浑欣然谓妇曰：“生儿如此，足慰人意。”妇笑曰：“若使新妇得配参军，生儿故可不啻如此！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "荀鸣鹤、陆士龙二人未相识，俱会张茂先坐。张令共语。以其并有大才，可勿作常语。陆举手曰：“云闲陆士龙。”荀答曰：“日下荀鸣鹤。”陆曰：“既开青云睹白雉，何不张尔弓，布尔矢？”荀答曰：“本谓云龙骙骙，定是山鹿野麋。兽弱弩强，是以发迟。”张乃抚掌大笑。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "陆太尉诣王丞相，王公食以酪。陆还遂病。明日与王笺云：“昨食酪小过，通夜委顿。民虽吴人，几为伧鬼。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "元帝皇子生，普赐群臣。殷洪乔谢曰：“皇子诞育，普天同庆。臣无勋焉，而猥颁厚赉。”中宗笑曰：“此事岂可使卿有勋邪？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "诸葛令、王丞相共争姓族先后，王曰：“何不言葛、王，而云王、葛？”令曰：“譬言驴马，不言马驴，驴宁胜马邪？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "刘真长始见王丞相，时盛暑之月，丞相以腹熨弹棋局，曰：“何乃渹？”刘既出，人问：“见王公云何？”刘曰：“未见他异，唯闻作吴语耳！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王公与朝士共饮酒，举琉璃碗谓伯仁曰：“此碗腹殊空，谓之宝器，何邪？”答曰：“此碗英英，诚为清彻，所以为宝耳！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "谢幼舆谓周侯曰：“卿类社树，远望之，峨峨拂青天；就而视之，其根则群狐所托，下聚溷而已！”答曰：“枝条拂青天，不以为高；群狐乱其下，不以为浊；聚溷之秽，卿之所保，何足自称？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王长豫幼便和令，丞相爱恣甚笃。每共围棋，丞相欲举行，长豫按指不听。丞相笑曰：“讵得尔？相与似有瓜葛。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "明帝问周伯仁：“真长何如人？”答曰：“故是千斤犗特。”王公笑其言。伯仁曰：“不如卷角牸，有盘辟之好。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王丞相枕周伯仁膝，指其腹曰：“卿此中何所有？”答曰：“此中空洞无物，然容卿辈数百人。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "干宝向刘真长叙其搜神记，刘曰：“卿可谓鬼之董狐。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "许文思往顾和许，顾先在帐中眠。许至，便径就床角枕共语。既而唤顾共行，顾乃命左右取枕上新衣，易己体上所著。许笑曰：“卿乃复有行来衣乎？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "康僧渊目深而鼻高，王丞相每调之。僧渊曰：“鼻者面之山，目者面之渊。山不高则不灵，渊不深则不清。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "何次道往瓦官寺礼拜甚勤。阮思旷语之曰：“卿志大宇宙，勇迈终古。”何曰：“卿今日何故忽见推？”阮曰：“我图数千户郡，尚不能得；卿迺图作佛，不亦大乎！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "庾征西大举征胡，既成行，止镇襄阳。殷豫章与书，送一折角如意以调之。庾答书曰：“得所致，虽是败物，犹欲理而用之。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "桓大司马乘雪欲猎，先过王、刘诸人许。真长见其装束单急，问：“老贼欲持此何作？”桓曰：“我若不为此，卿辈亦那得坐谈？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "褚季野问孙盛：“卿国史何当成？”孙云：“久应竟，在公无暇，故至今日。”褚曰：“古人‘述而不作’，何必在蚕室中？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "谢公在东山，朝命屡降而不动。后出为桓宣武司马，将发新亭，朝士咸出瞻送。高灵时为中丞，亦往相祖。先时，多少饮酒，因倚如醉，戏曰：“卿屡违朝旨，高卧东山，诸人每相与言：‘安石不肯出，将如苍生何？’今亦苍生将如卿何？”谢笑而不答。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "初，谢安在东山居，布衣，时兄弟已有富贵者，翕集家门，倾动人物。刘夫人戏谓安曰：“大丈夫不当如此乎？”谢乃捉鼻曰：“但恐不免耳！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "支道林因人就深公买印山，深公答曰：“未闻巢、由买山而隐。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王、刘每不重蔡公。二人尝诣蔡，语良久，乃问蔡曰：“公自言何如夷甫？”答曰：“身不如夷甫。”王、刘相目而笑曰：“公何处不如？”答曰：“夷甫无君辈客！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "谢公始有东山之志，后严命屡臻，势不获已，始就桓公司马。于时人有饷桓公药草，中有“远志”。公取以问谢：“此药又名‘小草’，何一物而有二称？”谢未即答。时郝隆在坐，应声答曰：“此甚易解：处则为远志，出则为小草。”谢甚有愧色。桓公目谢而笑曰：“郝参军此过乃不恶，亦极有会。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "庾园客诣孙监，值行，见齐庄在外，尚幼，而有神意。庾试之曰：“孙安国何在？”即答曰：“庾稚恭家。”庾大笑曰：“诸孙大盛，有儿如此！”又答曰：“未若诸庾之翼翼。”还，语人曰：“我故胜，得重唤奴父名。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "范玄平在简文坐，谈欲屈，引王长史曰：“卿助我。”王曰：“此非拔山力所能助！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "郝隆为桓公南蛮参军，三月三日会，作诗。不能者，罚酒三升。隆初以不能受罚，既饮，揽笔便作一句云：“娵隅跃清池。”桓问：“娵隅是何物？”答曰：“蛮名鱼为娵隅。”桓公曰：“作诗何以作蛮语？”隆曰：“千里投公，始得蛮府参军，那得不作蛮语也？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "袁羊尝诣刘恢，恢在内眠未起。袁因作诗调之曰：“角枕粲文茵，锦衾烂长筵。”刘尚晋明帝女，主见诗，不平曰：“袁羊，古之遗狂！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "殷洪远答孙兴公诗云：“聊复放一曲。”刘真长笑其语拙，问曰：“君欲云那放？”殷曰：“(木翕)腊亦放，何必其枪铃邪？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "桓公既废海西，立简文，侍中谢公见桓公拜。桓惊笑曰：“安石，卿何事至尔？”谢曰：“未有君拜于前，臣立于后！”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "郗重熙与谢公书，道：“王敬仁闻一年少怀问鼎。不知桓公德衰，为复后生可畏？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "张苍梧是张凭之祖，尝语凭父曰：“我不如汝。”凭父未解所以。苍梧曰：“汝有佳儿。”凭时年数岁，歛手曰：“阿翁，讵宜以子戏父？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "习凿齿、孙兴公未相识，同在桓公坐。桓语孙“可与习参军共语。”孙云：“‘蠢尔蛮荆’，敢与大邦为讎？”习云：“‘薄伐猃狁’，至于太原。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "桓豹奴是王丹阳外生，形似其舅，桓甚讳之。宣武云：“不恒相似，时似耳！恒似是形，时似是神。”桓逾不说。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王子猷诣谢万，林公先在坐，瞻瞩甚高。王曰：“若林公须发并全，神情当复胜此不？”谢曰：“唇齿相须，不可以偏亡。须发何关于神明？”林公意甚恶。曰：“七尺之躯，今日委君二贤。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "郗司空拜北府，王黄门诣郗门拜，云：“应变将略，非其所长。”骤咏之不已。郗仓谓嘉宾曰：“公今日拜，子猷言语殊不逊，深不可容！”嘉宾曰：“此是陈寿作诸葛评。人以汝家比武侯，复何所言？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王子猷诣谢公，谢曰：“云何七言诗？”子猷承问，答曰：“昂昂若千里之驹，泛泛若水中之凫。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王文度、范荣期俱为简文所要。范年大而位小，王年小而位大。将前，更相推在前。既移久，王遂在范后。王因谓曰：“簸之扬之，糠秕在前。”范曰：“洮之汰之，沙砾在后。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "刘遵祖少为殷中军所知，称之于庾公。庾公甚忻然，便取为佐。既见，坐之独榻上与语。刘尔日殊不称，庾小失望，遂名之为“羊公鹤”。昔羊叔子有鹤善舞，尝向客称之。客试使驱来，氃氋而不肯舞。故称比之。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "魏长齐雅有体量，而才学非所经。初宦当出，虞存嘲之曰：“与卿约法三章：谈者死，文笔者刑，商略抵罪。”魏怡然而笑，无忤于色。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "郗嘉宾书与袁虎，道戴安道、谢居士云：“恒任之风，当有所弘耳。”以袁无恒，故以此激之。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "范启与郗嘉宾书曰：“子敬举体无饶纵，掇皮无余润。”郗答曰：“举体无余润，何如举体非真者？”范性矜假多烦，故嘲之。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "二郗奉道，二何奉佛，皆以财贿。谢中郎云：“二郗谄于道，二何佞于佛。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王文度在西州，与林法师讲，韩、孙诸人并在坐。林公理每欲小屈，孙兴公曰：“法师今日如著弊絮在荆棘中，触地挂阂。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "范荣期见郗超俗情不淡，戏之曰：“夷、齐、巢、许，一诣垂名。何必劳神苦形，支策据梧邪？”郗未答。韩康伯曰：“何不使游刃皆虚？”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "简文在殿上行，右军与孙兴公在后。右军指简文语孙曰：“此啖名客！”简文顾曰：“天下自有利齿儿。”后王光禄作会稽，谢车骑出曲阿祖之。王孝伯罢秘书丞在坐，谢言及此事，因视孝伯曰：“王丞齿似不钝。”王曰：“不钝，颇亦验。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "顾长康作殷荆州佐，请假还东。尔时例不给布颿，顾苦求之，乃得发。至破冢，遭风大败。作笺与殷云：“地名破冢，真破冢而出。行人安稳，布颿无恙。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "符朗初过江，王咨议大好事，问中国人物及风土所生，终无极已。朗大患之。次复问奴婢贵贱，朗云：“谨厚有识，中者，乃至十万；无意为奴婢，问者，止数千耳。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "东府客馆是版屋。谢景重诣太傅，时宾客满中，初不交言，直仰视云：“王乃复西戎其屋。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "顾长康啖甘蔗，先食尾。问所以，云：“渐至佳境。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "孝武属王珣求女婿，曰：“王敦、桓温，磊砢之流，既不可复得，且小如意，亦好豫人家事，酷非所须。正如真长、子敬比，最佳。”珣举谢混。后袁山松欲拟谢婚，王曰：“卿莫近禁脔。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "桓南郡与殷荆州语次，因共作了语。顾恺之曰：“火烧平原无遗燎。”桓曰：“白布缠棺竖旒旐。”殷曰：“投鱼深渊放飞鸟。”次复作危语。桓曰：“矛头淅米剑头炊。”殷曰：“百岁老翁攀枯枝。”顾曰：“井上辘轳卧婴儿。”殷有一参军在坐，云：“盲人骑瞎马，夜半临深池。”殷曰：“咄咄逼人！”仲堪眇目故也。", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "桓玄出射，有一刘参军与周参军朋赌，垂成，唯少一破。刘谓周曰：“卿此起不破，我当挞卿。”周曰：“何至受卿挞！”刘曰：“伯禽之贵，尚不免挞，而况于卿？”周殊无忤色。桓语庾伯鸾曰：刘参军宜停读书，周参军且勤学问。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "桓南郡与道曜讲老子，王侍中为主簿在坐。桓曰：“王主簿，可顾名思义。”王未答，且大笑。桓曰：“王思道能作大家儿笑。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "祖广行恒缩头。诣桓南郡，始下车，桓曰：“天甚晴朗，祖参军如从屋漏中来。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "桓玄素轻桓崖，崖在京下有好桃，玄连就求之，遂不得佳者。玄与殷仲文书，以为嗤笑曰：“德之休明，肃慎贡其楛矢；如其不尔，篱壁闲物，亦不可得也。”", "author": "刘义庆", "source": "《世说新语》·排调", "dynasty": "南北朝", "tags": []}, {"quote": "王太尉问眉子：“汝叔名士，何以不相推重？”眉子曰：“何有名士终日妄语？”", "author": "刘义庆", "source": "《世说新语》·轻诋", "dynasty": "南北朝", "tags": []}, {"quote": "庾元规语周伯仁：“诸人皆以君方乐。”周曰：“何乐？谓乐毅邪？”庾曰：“不尔。乐令耳！”周曰：“何乃刻画无盐，以唐突西子也。”", "author": "刘义庆", "source": "《世说新语》·轻诋", "dynasty": "南北朝", "tags": []}, {"quote": "深公云：“人谓庾元规名士，胸中柴棘三斗许。”", "author": "刘义庆", "source": "《世说新语》·轻诋", "dynasty": "南北朝", "tags": []}, {"quote": "庾公权重，足倾王公。庾在石头，王在冶城坐。大风扬尘，王以扇拂尘曰：“元规尘污人！”", "author": "刘义庆", "source": "《世说新语》·轻诋", "dynasty": "南北朝", "tags": []}, {"quote": "王丞相轻蔡公，曰：“我与安期、千里共游洛水边，何处闻有蔡充儿？”", "author": "刘义庆", "source": "《世说新语》·轻诋", "dynasty": "南北朝", "tags": []}]